Venstres stortingsvalgprogram 2021-25 
Frihet og
muligheter for alle .Stortingsvalgprogrammet ble vedtatt  
på Venstres landsmøte i april 2021Frihet og muligheter for alle 
Hvordan løser vi klimakrisen?Hvordan skaper vi framtidas grønne arbeidsplasser?Hvordan ruster vi oss for framtida?Hvordan sikrer vi alle muligheten til å leve et trygt liv?Hvordan gir vi alle friheten til å delta i samfunnet?Hvordan skaper vi en god digital hverdag med styrket personvern?  Hvordan sikrer vi velferdssamfunnet for framtida?Hvordan løser vi internasjonale utfordringer sammen?Innhold
4
7
23
35
49
65
83
87
914
Frihet og muligheter for alle
Frihet handler både om frihet i hverdagen og om å gi folk reelle 
muligheter i livet. Frihet handler om å skape forutsetninger for at alle kan leve på sine egne premisser. Det handler om friheten til å ta den utdanningen du ønsker, starte den bedriften du brenner for, leve det familielivet du ønsker, og leve i trygge fellesskap. Dette er Venstres sosialliberale fundament.
For oss er det en verdi i seg selv at mennesker er ulike og tar ulike valg. 
Den enkeltes frihet må balanseres av et ansvar for fellesskapet, og for hverandre. Vårt samfunn blir bedre når ingen faller utenfor. Derfor vil vi stadig forbedre og fornye velferdssamfunnet.
Vi som lever nå, er de første som opplever klimaforandringene og 
omfattende tap av naturmangfold. Dagens ungdom er den siste gene-rasjonen som har muligheten til å bremse utviklingen. Vår frihet må ikke gå på bekostning av våre barn og barnebarns. Derfor er kampen for klimaet og naturen vår aller viktigste utfordring. Den løser vi bare i fellesskap, og bare i samarbeid med andre land. 5
Venstre har vist at vi både kan kutte utslipp og verne natur. Sammen 
kan vi vinne vår tids største frihetskamp. De neste årene vil være avgjørende i klimakampen og for norsk økonomi. Er vi oss selv nok, eller skal vi i fellesskap satse og løse de utfordringene vi står overfor?
Koronapandemien har vist oss hvor utsatt vår åpne verdensorden 
er. Vårt svar på dette er mer samarbeid, ikke mindre. Pandemien har truffet helsesystemet og økonomien vår tungt. De neste fire årene må vi vise veien ut av krisen. Derfor satser vi på næringslivet, på nyskaping og kreativitet. For oss er det grunnleggende at samfunn bør måles etter hvordan de mest utsatte har det. Vi vil føre en politikk som gir trygghet og muligheter for alle, og som holder ulikheten lav.
Ytringsfrihet, pressefrihet og informasjonsfrihet, god nyhetsproduk-
sjon over hele landet og en bredt anlagt offentlig samtale i det digitale mediesamfunnet er avgjørende for samfunnet vårt. Et reelt medie-mangfold med livskraftige lokale, regionale og nasjonale medier er grunnleggende for å sikre tillit og deltakelse i demokratiet.
Dette programmet er vårt svar på de viktigste utfordringene samfun-
net vårt står overfor de neste fire årene, og hvordan vi vil løse dem. 6
7
Hvordan løser vi klimakrisen?
Menneskeskapte klimagassutslipp varmer opp jorden. Resultatet 
er tydelig både hjemme og ute. Vi ser flere naturkatastrofer og mer ekstremvær. For å løse klimakrisen må vi ta vare på naturen og kutte utslipp. Venstre har sørget for at utslippene går ned, og at de nå er under utslippsnivået i 1990. Det viser at det er mulig, og at politik-ken vår virker. Nå vil vi mer, og raskere! 
Landet som går foran og viser vei
Klima- og miljøutfordringene kjenner ikke landegrenser. Vi må løse dem i fellesskap. 
Norge skal bidra til globale klimakutt. Derfor vil vi at Norge skal opp-
fylle vår del av Parisavtalen, en avtale der mange land er enige om å redusere egne utslipp. Vi vil redusere klimagassutslippene med minst 55 prosent innen 2030, sammenlignet med 1990, og planlegge for å nå målet med nasjonale tiltak. I 2050 skal utslippene være redusert med minst 95 prosent og Norge skal fjerne mer klimagass fra atmo-sfæren enn vi slipper ut. 
Det må bli enklere og mer lønnsomt for folk og bedrifter å ta miljø-
vennlige valg. Derfor vil Venstre gjøre det dyrere å forurense og billi-gere å velge grønt. Forurenser må i enda større grad betale for egne utslipp. Derfor vil vi øke tempoet på opptrappingen av CO2-avgiften. Slik omstiller vi økonomien i grønnere retning, samtidig som vi redu-serer klimagassutslippene. Derfor må avgiften gjelde for alle sektorer. Vi ønsker imidlertid å dempe uønskede effekter som flytting av utslipp til andre land og geografisk eller sosial ulikhet. 
Vi må også sikre at norske bedrifter ikke svekker sin konkurranseevne 
fordi vi setter strenge miljø- og klimakrav. Derfor vil vi jobbe opp mot EU for å innføre en klimatoll på varer som ikke allerede er tilstrekkelig priset med tanke på utslipp. 
Vi vil innføre et utslippsregnskap over utslipp fra varer vi importerer 8
fra utlandet, og utslipp ved forbruk av det vi selger til utlandet, særlig 
olje og gass, og utforme egne klimamål og tiltak for å redusere disse utslippene.
Vi vil at Statens pensjonsfond utland (Oljefondet) skal vektlegge kli-
marisiko i sine investeringer. Det vil blant annet bety reduserte inves-teringer i olje- og gasselskaper. Framtida er fornybar, og det utgjør en risiko å ha for mye av våre felles sparepenger bundet opp i oljenærin-gen. Oljefondet er en veiviser for andre investorer, og vi vil at fondet skal bidra til å nå FNs bærekraftsmål med sine investeringer. 
Norge skal være en pådriver for internasjonalt klima- og miljøsam-
arbeid. Vi vil utvide samarbeidet for å ta vare på verdens regnskoger, videreutvikle arbeidet for en bærekraftig havforvaltning og forsterke innsatsen mot miljøkriminalitet.
Vi vil at Norge skal produsere og utvikle mer fornybar energi og grønn 
teknologi. Det kutter utslipp og skaper nye grønne arbeidsplasser. 
Vi vil bedre rammevilkårene for vannkraftverk. Norge har fremdeles 
ubrukt vannkraftpotensial, og vi vil at det skal bli lønnsomt å oppgra-dere eksisterende kraftstasjoner uten store naturinngrep. Vi vil ikke åpne for utbygging i varig vernede vassdrag.
Energieffektivisering er et viktig klima- og miljøtiltak. Vi vil forsterke 
innsatsen og gjennomføre energiøkonomiserende (ENØK-)tiltak til-svarende 10 TWh innen 2030.
Vi vil tilpasse det norske regelverket for fornybar energi, slik at det 
blir enklere å bli plusskunde og selge overskudd av egenprodusert energi til andre brukere. Husholdningene er viktige bidragsytere til redusert strømforbruk og økt strømproduksjon, for eksempel med solceller. Vi vil oppmuntre til dette gjennom prising av strøm og til-skudd til omlegging.
Solenergi er viktig for lokal energiforsyning og en sentral fornybar 
energikilde i verden. Vi vil fortsette arbeidet for å utvikle bølgekraft og 9
tidevannskraft. Bioenergi vil fortsatt spille en avgjørende rolle i over-
gangen til fornybarsamfunnet, blant annet i fjernvarmeverk, på gårds-bruk og i private boliger.
Vindkraft er en viktig fornybar energikilde der Norge har særlig gode 
ressurser på land og til havs. Havvind gir store muligheter som vi vil satse videre på, men det er behov for offentlige midler i startfasen. Vindkraft kan også ha negative konsekvenser og må ikke komme i konflikt med viktige naturverdier. Utbyggingen må ta hensyn til natur, fiske, dyreliv og behovene til lokalbefolkningen, som må kompenseres. Vi ønsker at vindkraft skal skattlegges slik at kommunene får sin del av inntekten vindkraften genererer. På land må det være en plan for tilba-keføring av områdene til natur. Utbyggingen må ta hensyn til samiske interesser og lokaldemokratiet. 
Vi vil sikre gjenbruk av varme ved økt grad av energifleksible løsninger 
i større bygg, og stille krav til bruk av spillvarme fra industri, avfallsfor-brenning og datasentre.
Krafthandel på tvers av landegrenser gjør det mulig å øke bruken av for -
nybar energi, samtidig som det sikrer fleksibilitet og forsyningssikker -
het i energimarkedet. Vi vil bygge flere kraftkabler slik at vi kan utveksle 
mer fornybar strøm mellom Norge og Europa, fordi det er et lønnsomt klimatiltak. Vi vil også sikre tilstrekkelig nettkapasitet i hele Norge. 
Innen 2030 skal vi oppnå 50 prosent reduksjon av klimagassutslipp 
i petroleumssektoren. Hele verden må omstille seg fra fossil til for -
nybar energi. 
Produksjon av påviste olje- og gassressurser innenfor allerede tildelte 
lisenser vil sørge for et høyt produksjonsnivå på norsk sokkel i flere tiår. Verden har allerede funnet mer fossil energi enn klimaet tåler at vi utvinner. Derfor må vi slutte å lete etter mer olje og gass og ikke tildele nye lisenser på norsk sokkel. Norge må også være en internasjonal pådriver for vern av arktiske områder fra petroleumsaktivitet.
Klimagassutslippene fra oljeproduksjon er store. Vi vil gjennomføre en 10
omstilling til en grønn og fornybar økonomi, samtidig som vi sørger 
for at dagens oljeproduksjon kutter utslipp. Derfor må vi elektrifisere norsk sokkel og satse på havvind og produksjon av utslippsfri hydrogen. Dagens rammebetingelser for olje- og gassvirksomhet skjevfordeler risiko fra selskapene til staten. Vi vil derfor avvikle leterefusjonsordnin-gen, begrense friinntekten og redusere ekstra rentefradrag og avskriv -
ningsregler slik at det er selskapene og ikke staten som tar risikoen.
Teknologien og kompetansen i oljeindustrien er viktig for å gjennom-
føre det grønne skiftet og skape nye arbeidsplasser. Vi vil legge til rette for en større grad av omstilling fra fossilbasert energiutvinning til fornybare næringer og maritim sektor. 
Ta vare på natur og kulturmiljø
Naturen og det biologiske mangfoldet er vårt eksistensgrunnlag. Naturen kan beskytte oss mot katastrofale konsekvenser av klima-endringer og er hjem for de artene vi deler jorden med. Ikke minst er naturen en kilde til livskvalitet og gode opplevelser. Derfor må vi ta vare på naturen, både for oss og dem som kommer etter oss. 
Skal vi ta vare på naturen for framtida, er det en forutsetning at nye 
generasjoner blir kjent med og blir glad i naturen. Derfor er friluftsliv en forutsetning for vern av naturen. Vi vil bevare og grunnlovsfeste allemannsretten. 
Naturen har en egenverdi og en nytteverdi. Vi må derfor verne mer 
natur enn vi gjør i dag, både på land og til havs. Norge skal ha en nullvi-sjon for tap av naturmangfold og vi vil verne minst 30 prosent av all norsk natur. 
Regnskogen binder karbon og holder klimaet i balanse. Derfor vil vi 
trappe opp arbeidet med å stoppe hogst av regnskog. Norge må også jobbe for en ambisiøs internasjonal avtale for naturmangfoldet, etter modell av Parisavtalen.
Vi vil etablere flere nasjonalparker, utvide vernet av våtmarksområder 
og andre sårbare naturtyper og verne 10 prosent av skogen i løpet av 11
ti år. Vi vil styrke vernet til havs med langt flere og større marine ver -
neområder og utvide naturmangfoldloven til å gjelde i hele Norges 
økonomiske sone.
Vi vil innføre varig vern mot petroleumsaktivitet i spesielt sårbare 
områder, inkludert i og ved iskantsonen, Jan Mayen, Lofoten, Vest-erålen og Senja, Skagerrak, Mørefeltene, Jærkysten og kystnære områder av Finnmark.
Vi vil sikre våre vernede vassdrag og gjennomføre en ny utvidelse av 
verneplanen for norske vassdrag. For å ta bedre vare på natur vil vi utvide antallet utvalgte naturtyper og prioriterte arter. Vi vil sørge for at standar -
den for bestander av villrein og villaks, kvalitetsnormen, følges opp. 
Det neste tiåret vil vi forsterke arbeidet med å restaurere ødelagte 
naturområder og ta vare på historiske kulturlandskap. Som en del av dette vil vi doble antallet utvalgte kulturlandskap i landbruket og styrke arbeidet for pollinerende insekter.
Forurenser skal betale. Det mener vi også skal gjelde for dem som 
bygger ned natur. Derfor vil vi innføre en arealavgift som gjør det ulønn-somt å bygge ned natur, med unntak av der det har stor samfunnsnytte. Det gjelder spesielt myr, som binder store mengder klimagasser.
Vi vil fortsette vår nasjonale og internasjonale satsing på å bekjempe 
forsøplingen av havet. Plast og andre fremmedstoffer er en trussel mot havet og livet i havet. 
Klimaendringene har allerede konsekvenser for Norge. Framover må vi 
forvente mer ekstremvær og økte påkjenninger fra naturhendelser. Kli-matilpasning er viktig for samfunnssikkerheten. Vi vil derfor at klima-tilpasning skal spille en større rolle i beredskapsplanlegging. 
Vi vil forsterke støtteordningene for vedlikehold av kulturminner og kul-
turmiljøer. De er viktige for kultur, natur og historie, og vi vil doble antall fredede kulturmiljøer innen 2025. For å bevare flere kulturmiljøer må vi kompensere kulturminneeierne. Derfor vil vi øke eksisterende støtte-12
ordninger under Kulturminnefondet og fylkeskommunene. Vi vil innføre 
skattefradrag for vedlikeholds- og restaureringskostnader for å hjelpe eierne til å ta vare på våre felles kulturmiljøer, og styrke sanksjonsmulig-hetene mot bevisst ødelegging av vernede bygg og kulturmiljøer. 
Vi skal fortsette å satse på de institusjonene og frivillige som bærer 
kulturminnevernet i Norge. Kultur, natur og miljø henger sammen. Skal vi lære av fortiden, må vi bevare et mangfold av kulturmiljøer som grunnlag for kunnskap, opplevelse og bruk. 
For å sikre natur og friluftsliv for framtida må kommunene ha tilstrek-
kelig kompetanse og ressurser til å ivareta større ansvar for bærekraf-tig utvikling og naturvennlig arealforvaltning. Vi vil styrke vernet av strandsonen og gi økte ressurser til oppsyn med motorisert ferdsel i utmark. Vi vil også ha strenge nasjonale begrensninger for bruken av snøskutere og andre motoriserte terrengkjøretøy og gi kommunene mulighet til å begrense bruken ytterligere.
Vi vil at alle skal ha et bevisst forhold til hva nedbygging av natur har 
å si for omgivelsene våre. Det er kommunen som gir byggetillatelser. Derfor vil vi at alle kommuner skal ha et arealregnskap som synliggjør effekten av nedbygging. Plan- og bygningsloven må endres slik at den inneholder krav om areal til grønne plasser og trær, på samme måte som at det stilles krav om areal til lekeplasser og parkeringsplasser. Vi vil belønne kommuner som tar vare på naturmangfold, og utrede hvordan dette kan gjøres i det kommunale inntektssystemet. 
Vi ønsker at utbygging i naturen skal kompenseres ved at andre arealer 
tilbakeføres til naturen. Vi vil at fylkeskommunene skal bygge opp en oversikt over områder som kan tilbakeføres. 
Vi vil bevare de grønne beltene mellom ulike naturområder. For å sikre 
et størst mulig biologisk mangfold er det viktig å sikre større sammen-hengende naturområder, og at vi ikke belaster dem for mye, herunder lysbelastning. Vi vil derfor definere og begrense lysforurensning i kommunale, regionale og nasjonale planer. Elver og bekker må tas vare på og restaureres for å opprettholde naturverdiene og sikre de natur-13
lige flomveiene i et våtere og villere klima. Vi må også bli flinkere til å 
bevare natur nær byområdene. Dette er natur mange kan nyte godt av. Vi vil derfor opprette nasjonale urbane byparker der naturen og naturopplevelsene blir ivaretatt.
Vi vil sette i verk nasjonale og lokale tiltak mot fremmede arter. Kon-
trollen med kommersiell import av levende dyre- og plantemateriale må styrkes for å redusere innførselen av organismer som kan ødelegge naturmangfoldet vårt.
Rovdyrene hører hjemme i norsk natur. Naturmangfoldloven skal ligge 
fast og beskytte det biologiske mangfoldet, inkludert rovdyrene, i norsk natur. Bestandene av ulv, bjørn, gaupe og jerv er i dag for lave. Vi vil ha levedyktige bestander av alle de store rovdyrene, i tråd med naturfaglige anbefalinger. Vi mener det er mulig å redusere konflikt -
nivået mellom beitedyr og rovdyr uten å svekke rovdyrstammene. Dagens soneforvaltning bør opprettholdes der vi har beiteprioriterte og rovdyrprioriterte soner, men noen soner bør utvides for å ivareta rovdyrenes naturlige bevegelser. 
Rovviltnemdene har, i motsetning til sin hensikt, vært med på å øke 
konfliktnivået i den nasjonale debatten om rovdyr. Vi vil vurdere mer hensiktsmessige organisasjonsformer for lokal forankring av den nasjonale rovdyrforvaltningen.
Vi vil gjøre det vanskeligere å velge miljøfiendtlig, og enklere å velge 
miljøvennlig.
Vi vil jobbe for flere europeiske forbud mot produkter som inneholder 
miljøgifter. I mellomtiden ønsker vi å innføre høye avgifter på slike produkter i Norge. Slik minimerer vi bruken her hjemme. Miljøgifter ødelegger naturen og må bekjempes. 
Vi vil innføre et forbud mot nye sjødeponier og innføre en avgift for 
deponi av miljøskadelig gruveavfall. Deponering av utslipp fra gru-veindustrien i fjordbunnen er en trussel mot fjordmiljø, gyteområder og sjømattrygghet. Det truer grunnlaget for norsk sjømatnæring. 14
Vi har ennå ikke full oversikt over mulige konsekvenser av mineralut-
vinning på havbunnen og vil derfor ikke lyse ut konsesjoner uten at all risiko er nøye kartlagt og forsvarlig håndtert. Vi vil stille krav om at utslippene skal være minimale.
Vi vil styrke Enova, et statlig foretak som støtter utvikling av energi- 
og klimatiltak, energieffektivitet og økt energiforsyningssikkerhet, og andre tiltak som gjør det enklere for forbrukerne å ta mer miljø-vennlige valg.
Vi må gjennomføre en sirkulærøkonomisk omstilling som gjør det 
enklere for forbrukere å handle miljøvennlig. 
Derfor må vi endre måten vi produserer og forbruker varer på. Vi vil ta 
vare på materialer på en måte som reduserer utslipp og energiforbruk.
Vi vil styrke den offentlige bestillerkompetansen innenfor arkitektur og 
eiendom, både for nybygg og rehabilitering. Offentlig innkjøpskraft kan støtte opp om markedet for sirkulærøkonomiske løsninger i Norge. 
Vi vil legge til rette for regionale industriparker som utnytter lokale 
energi- og materialstrømmer. Slik kan vi slippe lange transportetapper for restråstoff. 
Vi vil øke produsentenes ansvar for hele produktets livssyklus ved å 
innføre et digitalt produktpass. Det vil gjøre det enkelt å finne deler og vise materialinnhold, opprinnelse og miljødeklarasjon. Vi vil stille krav til at alle produkter med lang nedbrytningstid skal ha reservedeler og være reparerbare. 
Vi vil gradvis øke kravet til andelen resirkulert materiale i ulike pro-
duktkategorier. Etterspørsel etter resirkulerte råvarer er en forutset-ning for en lønnsom ombruks- og gjenvinningsindustri. Vi vil at det stilles krav til at plastprodukter er gjenvinnbare. Vi vil også gjøre resir-kulert plast mer lønnsomt ved å innføre en avgift på jomfruelig plast. 
Vi vil gjøre det enklere og mer lønnsomt å reparere og leie ut produk-15
ter som klær, sko, sykler, verktøy og husholdningselektronikk. Vi vil 
sikre forbrukeres rett til å reparere og endre på produkter de har kjøpt. Vi vil også stimulere gjenbruksøkonomien ved å legge til rette for at brukte ting kan repareres med brukte deler.
Vi vil halvere matsvinnet i Norge innen 2030 og legge til rette for 
at restprodukter kan brukes som blant annet dyrefôr, biodrivstoff, biokull eller gjødsel. Det må bli lettere og mer lønnsomt å gi bort enn å kaste mat. 
Farlig avfall er et stort miljøproblem, og vi vil stille strengere krav til 
resirkulering og gjenvinning av farlig avfall. Dette vil redusere bruk av miljøskadelige produkter og hindre miljøgifter i å komme på avveie. 
Vi vil legge til rette for mer restaurering og oppgradering av eksis-
terende bygg. Byggsektoren bruker på verdensbasis om lag 40 prosent av alle ressurser, inkludert energi og materialer. Å ta vare på eksisterende bygg er bra for miljøet. 
Vi må sikre at bygg lar seg bruke på nytt, at byggematerialer lar seg 
gjenvinne, og at det blir brukt klimavennlige bygningskomponenter. Om få år må alle byggeplasser være avfallsfrie.
Frihet til å reise grønt
Vi vil halvere utslippene fra transportsektoren innen 2030, sammen-lignet med 2005. Da trenger vi velfungerende, miljøvennlige trans-portløsninger. 
Vi vil satse på miljøvennlige alternativer som elektrisitet, avansert 
biodrivstoff, biogass, ammoniakk og utslippsfri hydrogen. Miljøvennlig transport er nøkkelen til å kutte utslipp. Alle vinner på at flere får frihe-ten til å velge grønt.
Transporttilbudet skal være miljøvennlig, effektivt, trygt og rimelig. 
Hvilken transportløsning som er riktig, varierer fra sted til sted. Vi satser ikke på én teknologi eller én løsning, men på noen grunnleg-gende prinsipper. 16
Byene vokser, og det gjør også behovet for bedre grønne transport-
løsninger. Vi vil satse på grønne løsninger der innbyggernes behov kommer først.
Vi vil gjøre det billigere å velge kollektivtransport. Det klimavennlige 
alternativet skal alltid være det beste, enkleste, raskeste og rimelig-ste. For barn, unge og studenter er kollektivtransport viktig for frihet i egen hverdag. Derfor vil vi innføre et nasjonalt ungdomskort som gjør det enklere å reise kollektivt. Vi ønsker også gode familierabatter på buss og tog, slik at flere familier kan velge vekk bilen. 
Vi vil videreføre de eksisterende byvekstavtalene og åpne for nye, uten 
at de nye skal gå på bekostning av finansieringen av de avtalene som er inngått. Dette er avtaler mellom staten, fylkeskommunen og kom-munen som finansierer mer grønn bytransport og reduserer utslipp. 
Vi vil at staten som hovedregel skal ta halvparten av regningen for 
større kollektivutbygginger, og inntil to tredjedeler når utbyggingen er del av en byvekstavtale.
Innen 2025 vil vi at all kollektivtransport skal være fossilfri. Vi er godt 
på vei mot utslippsfri kollektivtransport, og flere alternativer drives allerede med fornybar energi. 
Å gå, sykle eller ta kollektivtransport gir reisefrihet uten privatbil. Vi vil 
sikre raskere utbygging av gang- og sykkelveier og innføre nasjonale retningslinjer som oppmuntrer til å sette av areal til disse. 
Vi vil prioritere utbygging av jernbane, kollektivtransport og gang- og 
sykkelveier. Når det gjelder utbygging av motorvei, vil vi prioritere de prosjektene som har et stort forbedringspotensial for miljø, bymiljø og trafikksikkerhet. 
Vi vil gi storbyene frihet til å velge om de vil overta ansvaret for den 
lokale kollektivtransporten, slik at de kan tilby innbyggerne sømløse reiseopplevelser.17
Vi mener bompenger er et viktig virkemiddel for å redusere trafikk og 
finansiere bedre kollektivtilbud i byområdene våre. Samtidig rammer dagens bompengesystem urettferdig på grunn av sin manglende fleksibilitet. Vi vil innføre satellittbasert veiprising, gitt at personver -
net ivaretas. Et moderne veiprisingssystem kan bidra til fortsatt høy legitimitet for brukerbetaling på vei.
Vi støtter tiltak som begrenser bilbruk og skaffer inntekter til et bedre 
kollektivtilbud. Biltrafikken kan ikke vokse i byene fordi det gir for mye støy og støv og tar for mye plass. Hva som er de største utfordrin-gene, varierer fra by til by. Derfor er det fornuftig at byene i større grad selv kan bestemme i spørsmål om kollektivfelt, etablering av bilfrie områder, nullutslippssoner og miljøgater. 
Vi vil at folk skal kunne bosette deg der de ønsker. Vi vil gi distrik-
tene et like grønt transporttilbud som byene. 
Vi vil legge til rette for hyppigere frekvens for kollektivtrafikk i distrik -
tene og satse på fleksible småskalaløsninger, for eksempel minibusser 
som henter og bringer på forespørsel.
Vi vil prioritere å utvide alle riksveier slik at de kan få gul midtstripe. Vi 
vil også sikre mot ras og flom, og øke vedlikeholdet av broer og tunne-ler. Å kunne reise trygt, effektivt og miljøvennlig skal være mulig i hele landet. 
Vi vil investere mer i fylkesveinettet for å sikre varetransport og fram-
kommelighet i distriktene. Vi vil videreføre og forbedre fergeavlø-singsordningen, som stimulerer til nye fastlandsforbindelser. Slik opprettholder vi et godt transporttilbud i hele landet. 
Ekspressbussnettet er et viktig kollektivtilbud for reisende mellom 
fylker og landsdeler. Vi vil stille krav til at ekspressbussene bruker nul-lutslippsløsninger innen 2025. 
Teknologi gjør det enklere å velge grønne transportalternativer. Vi vil 
få fart på omstillingen.18
Vi er elbilens forkjemper og vil sikre elbilfordeler ut 2025 for å nå 
målet om at alt nybilsalg skal være nullutslippsbiler. Norge ligger i dag i verdenstoppen i andel elbiler. Elbilpolitikken er et eksempel på at det er mulig å erstatte fossile løsninger med fornybare, uten negative konsekvenser for forbrukerne. Så lenge elbiler ikke er kon-kurransedyktige på pris, må vi beholde kjøpsfordelen som gjør at det lønner seg å velge elbil. 
Vi vil sikre ladeinfrastruktur i hele landet, etablering av minst 30 hydro-
genfyllestasjoner og et nasjonalt nett av fyllestasjoner for biogass innen 2025. Fyllestasjonene må også være tilpasset for tungtransport. Vi vil bygge bedre infrastruktur for lading og påfyll av fornybart driv-stoff i hele landet. Slik kan fornybart drivstoff bli et reelt alternativ alle steder i Norge. Vi vil fortsette å utvikle norskprodusert bærekraftig biodrivstoff. Biodrivstoff er et viktig tiltak for å redusere utslipp på norske veier. Vi ønsker å øke bruken av bærekraftig biodrivstoff og fjerne biodrivstoff som ikke er bærekraftig.
Tungtransporten må bli mer bærekraftig. Derfor vil vi sørge for ener-
gistasjoner for tungtransport tilrettelagt for nullutslippsteknologi som utslippsfri hydrogen, biodrivstoff og elektrisitet. 
Vi vil etablere flere pilotprosjekter for selvkjørende kjøretøy, fordi de 
bidrar til trafikksikkerhet og mindre forurensing. 
Vi vil stille krav om at alle offentlige innkjøp tar i bruk nullutslippstrans-
port der det er mulig. Det offentlige har en særlig viktig oppgave med å stille krav om null- og lavutslippsløsninger ved offentlige innkjøp. 
Vi vil satse på jernbanen, for å flytte mer godstransport fra vei til 
bane og for å få raskere og bedre jernbaneløsninger for passasjer-transport som knytter bo- og arbeidsregioner sammen.
Vi vil øke antall togavganger ved å bygge flere dobbeltspor og flere 
krysningsspor, og ved å velge ruteplaner som gir mer kapasitet. Vi vil også jobbe for effektive jernbaneløsninger i norske bo- og arbeidsre-gioner og gjøre det rimeligere for pendlere å reise kollektivt. Derfor vil 19
vi innføre makspris på månedskort.
Vi vil jobbe for høyhastighetsbaner som knytter sammen våre store 
byer, og knytter Norge sammen med kontinentet. Vi må redusere rei-setiden mellom de store byene og mellom Norge og andre europeiske land. Vi vil ha flere avganger, sette ned billettprisene på de samme togstrekningene og bidra til et felles billettsystem i Europa. 
Vi vil øke antall soveplasser på norske nattog og legge til rette for 
nattog fra Oslo til europeiske storbyer som Berlin. Nattog er et viktig tilbud for å redusere jobbreiser med fly. Gjør vi alt dette, flytter vi også mest mulig flytrafikk til bane.
Vi har vært pådrivere for og satt i gang utredning av jernbane i Nord-
Norge. Vi vil fortsette dette arbeidet for framtidas nødvendige klima-vennlige transportløft mellom nord og sør.
Vi vil fortsette å sette driften av jernbanestrekninger ut på anbud, slik 
at vi frigjør mer penger til å investere i selve jernbanenettet. Vi vil også utrede muligheten for å etablere Nye Baner, etter modell fra Nye Veier. Ved å åpne for å la private drive jernbane gjennom anbud vil staten de neste årene både kunne spare mange milliarder kroner og skape et bedre togtilbud. 
Vi vil satse på grønn skipsfart og sikre Norges verdensledende rolle 
på feltet. 
Vi vil bruke offentlig støtte og innkjøp for å øke innovasjonskraften 
i grønn skipsfart. Det bidrar til å skape nye grønne arbeidsplasser og utvikler ny teknologi samtidig som vi reduserer klimagassutslipp hjemme og ute. 
Vi vil legge til rette for utvikling og bruk av selvstyrte skip som kan gi 
lavere kostnader, tryggere seilingsruter og energieffektivisering. Dette er et konkurransefortrinn for norsk skipsnæring.
Vi vil legge til rette for areal i havnene for ulike miljøfyllestasjoner for 20
både skip, tungtransport og fritidsbåter. I framtida vil flere skip bli 
drevet både på utslippsfri hydrogen, ammoniakk og batteri. 
Vi vil utvide dagens nullutslippskrav for cruisetrafikk i verdensarvfjor -
dene til å gjelde langs hele kysten og legge til rette for landstrøman-
legg og fyllestasjoner i alle aktuelle havner. 
Vi vil ha mer gods over fra vei til sjø og bane. Det er bra for miljøet og 
reduserer klimagassutslipp. Derfor vil vi bygge flere omlastingstermi-naler fra land til sjø og bygge ut infrastruktur som gjør det enklere å få frakt over fra tog og lastebil til båt. 
Vi vil satse på sjøen som transportåre også for kollektivtransport, med 
utslippsfrie hurtigbåter.
Vi vil få slutt på dumping av kloakk i sjøen og vil derfor bygge ut land-
fasiliteter i det mest trafikkerte området mellom Lindesnes og sven-skegrensen. På sikt ønsker vi å innføre et forbud mot å dumpe kloakk direkte i sjøen. 
Vi vil innføre elbåtfordeler for fritidsbåter etter modell fra elbilforde-
lene. Fossile fritidsbåter slipper ut store mengder klimagasser, samti-dig som elektriske fritidsbåter er på vei inn i markedet. Elbåtfordeler vil gjøre det lettere for flere å velge elektrisk. Vi vil også innføre en kondemneringsordning for lastebåter slik at materiale i større grad gjenvinnes.
Vi vil ha utslippsfrie fly og mer transport fra luft over på jernbane. Vi 
vil se den første kommersielle nullutslippsruten i Norge innen 2025. Norge skal være først og best på nullutslippsfly. 
Vi vil opprettholde flytilbudet og sikre ikke-kommersielle ruter med 
lavere priser enn i dag, gjennom offentlige rutekjøp der det ikke finnes gode alternativ til fly. Samtidig vil vi gjøre disse reisene mest mulig miljøvennlige ved å legge til rette for å drifte kortbanenettet med elfly innen få år. I tillegg vil vi øke innblandingskravet for avansert biodriv-stoff i flydrivstoff.21
Vi vil endre flypassasjeravgiften til en miljøavgift basert på utslipp, slik 
at flyselskapene får større insentiv til å redusere utslipp og samtidig bruke kapasiteten på flyene bedre enn i dag. Vi mener at lange flyreiser bør ha en høyere klimaavgift enn i dag. Derfor vil vi øke flypassasjerav -
giften for flyreiser til land utenfor Europa. 
Dagens taxfree-ordning gjør at vi subsidierer forurensende flyrei-
ser med skattefritak på alkohol og tobakk. Vi vil avvikle ordningen og kompensere Avinor og private flyplasser gjennom tilskudd over statsbudsjettet.
Vi vil bremse økningen i klimafiendtlig flytransport ved å si nei til flere 
rullebaner på Gardermoen og Flesland.22
23
Hvordan skaper vi framtidas grønne 
arbeidsplasser?
For oss handler næringspolitikk om å gi folk muligheter til å utvikle 
nye ideer og skape sin egen arbeidsplass. Det gir folk frihet til å bo der de vil. Det skal lønne seg å satse på grønn innovasjon og verdi-skaping. Småbedriftene skaper to tredjedeler av alle nye arbeids-plasser i landet vårt. De er en viktig kilde til mangfold og gir økono-mien flere ben å stå på. Vi vil gi flere friheten til å starte for seg selv.
Grønn og rettferdig skatte- og boligpolitikk
Vi vil ha en grønnere og smartere skattepolitikk som belønner grønne valg og fordeler på en mer rettferdig måte. 
Vi vil ikke øke det totale skatte- og avgiftsnivået. Vi vil øke avgiftene 
på klimagassutslipp og forurensning på den ene siden og redusere skatten for personer og bedrifter på den andre siden. For at alle skal kunne leve sitt liv i frihet, må vi ha et samfunn der skattebyrden opp-leves som rettferdig. Derfor er vi opptatt av at skattesystemet både er omfordelende og bidrar til grønne og verdiskapende valg. 
Vi vil innføre et klimaskattefradrag i inntektsskatten som både kom-
penserer for økte miljøavgifter og gjør det mer lønnsomt å arbeide. Slik vil klimaavgifter betalt av forbrukerne betales tilbake i form av et fradrag på skatten. Fradraget blir høyest for dem med lav inntekt. 
Vi vil innføre et nytt trinn i inntektsskatten for dem med høyest 
inntekt. Slik bidrar de som kan, litt mer til fellesskapet. De ekstra inn-tektene fra det øverste trinnet skal gå til å redusere skatt på arbeids-inntekt til dem med lav og middels inntekt.
Vi vil beholde en moderat formuesskatt for at de med store formuer 
fortsatt skal bidra til fellesskapet. Vi vil sørge for at det blir mer lønn-somt å investere i produktiv virksomhet enn i primær- og fritidsboli-ger, gjennom likere verdsettelse av formuesobjekter. Vi vil øke bunn-fradraget for å skjerme vanlige folk og oppstartsbedrifter.24
Naturressursene tilhører folket. Når bedrifter tjener penger på felle-
skapets eiendom, må vi alle tjene på det. Derfor er vi positive til skatt på grunnrente av våre felles naturverdier. Slik sørger vi for å dele på velstanden.
Vi vil dempe prisveksten i boligmarkedet og gjøre det enklere å 
kjøpe sitt første hjem. 
Vi vil fjerne rentefradraget for bolig og kompensere reduksjonen med 
en tilsvarende reduksjon i inntektsskatten. Dette vil bidra til å bremse prisveksten i boligmarkedet. 
For å gjøre det enklere for førstegangskjøpere og enslige å komme 
inn i boligmarkedet vil vi gi Husbanken tilstrekkelige lånerammer for startlån til alle som trenger det. Vi vil fjerne egenkapitalkravet for førstegangskjøpere, slik at de som ikke har egenkapital i bolig fra før, får en bedre mulighet til å komme seg inn i markedet. Vi vil frita denne gruppen for dokumentavgift.
I dag er det manglende rettslig regulering av samboerforhold. Det 
kan bli en fattigdomsfelle. Vi vil innføre en samboerlov som skal sikre grunnleggende økonomisk trygghet ved samlivsbrudd mellom sam-boere med mindre annet er avtalt.
Trygge og gode boliger er viktig for at studentene skal kunne fullføre 
studiene sine. For å få fart i bygging av studentboliger vil vi heve kost-nadstaket for statlig tilskudd og husbankfinansiering ytterligere. Det økte kostnadstaket må følges av økt tilskuddsandel per enhet. Dess-uten vil vi fjerne flaskehalser hos kommunene og regulere studentbo-liger som eget formål. Vi har satt oss som mål at 3000 nye student-boliger skal bygges hvert år, og at det skal sikres at en del av disse er universelt utformet. 
Vi vil at studentboliger skal unntas eiendomsskatt, og at kommunene 
får mulighet til å helt eller delvis unnta miljøvennlige bygg fra eien-domsskatt.25
Vi vil sikre at borteboende videregåendeelever får et botilbud de har 
råd til. Derfor vil vi ha tilsvarende finansieringsordninger for elevboli-ger som for studentboliger.
Kapital for at gode ideer skal kunne vokse seg store
I dag er det lett å starte egen bedrift, men vanskelig å vokse seg stor. Vi vil arbeide for at bedrifter med gode ideer skal kunne utvide. 
Vi vil utvide opsjonsordningen slik at flere bedrifter blir dekket av den. 
Aksjeforkjøpsretter, såkalte opsjoner, er et viktig insentiv for rekrutte-ring til oppstartsbedrifter i vekst, som ellers ofte mangler tilstrekkelig kapital til å lønne flere ansatte. Dette gjør det vanskelig å vokse.
Vi vil at offentlig kapital skal gå inn i private fond, som igjen kan inves-
tere i norske oppstartsbedrifter. Slik bygger vi opp det norske kapital-markedet og reduserer risikoen for offentlige feilinvesteringer. 
Vi vil at mer offentlig kapital skal sluses inn i småbedrifter. Vi har 
mange ordninger for å støtte småbedrifter, men de er oppstykket og lite kjent. Vi vil gjøre disse ordningene enklere og mer synlige. Vi vil også utvide ordningen som gir skatterabatt for investorer som inves-terer i nystartede bedrifter.
Vi vil gi flere småbedrifter tilgang på store offentlige kontrakter. 
Offentlige virksomheters rammeavtaler skal ikke hindre småbedrifter fra å konkurrere. 
Vi vil etablere et gründerpanel etter dansk modell. Panelet skal fremme 
forslag og anbefalinger til hvordan det kan gjøres enklere og mer attraktivt for gründere å starte ny virksomhet, og hvordan flere nye virksomheter kan ta neste skritt og vokse seg større.
Vi vil endre dagens regelverk slik at det går an å dele opp offentlige 
anskaffelser. Kompetansen hos innkjøper må heves for å fremme kva-litet, innovasjon, mangfold og effektive anskaffelser, ikke bare lavest mulig pris. Det gjør at småbedriftene får bedre tilgang til offentlige kontrakter. 26
Det er en svak utvikling av folkefinansiering i Norge i forhold til i andre 
land. Vi vil implementere EU-regelverket for folkefinansiering raskt, slik at det juridiske rammeverket reduserer risikoen og etablerer folke-finansiering som en større del av vår spare- og investeringskultur.
Vi vil at prosjekter som fyller de private scenene, kulturhusene og ute-
arenaene, får en finansieringsmodell nærmere det den private filmin-dustrien har, med prosjektstøtte og billettstøtte, gjennom et fond for scenekunst.
Enda grønnere norsk industri 
Vi vil redusere industriens karbonavtrykk og satse på teknologi som øker produktivitet og bærekraft. Norsk industri er allerede godt i gang med omstilling, men vi vil gjøre den enda grønnere. 
Vi vil spille på lag med industrien for å øke industriell bruk av nullut-
slippsteknologi som hydrogen, biogass og karbonfangst og  lagring.
Vi vil forsterke regjeringens hydrogenstrategi ved å øke støtten til tek-
nologiutvikling og kommersialisering av utslippsfri hydrogen. Hydro-gen er en viktig energibærer for å oppnå utslippskuttene vi har satt oss som mål i industrisektoren. 
Hvis Norge lykkes med storskala transport og lagring av klimagasser, 
vil det være et enormt teknologisk gjennombrudd og et av Norges viktigste bidrag til å kutte utslipp både hjemme og internasjonalt. Teknologien for karbonfangst og  lagring vil også gi norsk industri et internasjonalt fortrinn. Derfor gjennomfører vi en historisk satsing på to anlegg for karbonfangst og  lagring innen 2025 og støtter etable-ringen av flere nye anlegg framover. 
Vi vil videreføre Prosess 21 som en plattform der industrien, 
forskningsmiljøene og myndighetene samarbeider for å gjøre norsk industri klimanøytral eller klimanegativ innen 2050.
Vi vil etablere flere produksjonsanlegg for biokull, slik at Norge kan 
lede denne utviklingen. Biokull er et restprodukt som kan blandes i 27
jord og dermed lagre karbon. Dette er en naturlig form for karbon-
fangst,  bruk og  lagring. 
Skogen binder klimagasser, og bærekraftig forvaltning av skog ivare-
tar nøkkelbiotoper og biologisk mangfold. Vi vil forbedre transport av tømmer og ferdigvare ved å oppgradere broer og styrke kapasiteten på vei og jernbane. Vi vil også styrke utviklingen av norsk tre- og bioin-dustri. 
Vi vil arbeide for en nasjonal strategi for produksjon og bruk av mas-
sivtrehus i offentlige og private byggeprosjekter. Vi vil gi insentiver til arkitekter og designere som arbeider med å utvikle produkter i mas-sivtre, og støtte eksport.
Norge sitter på store verdier i form av mineralforekomster. Vi må 
bevare en betydelig norsk eierandel i vår bergindustri, inkludert indus-trimineraler, metalliske malmer og energimineraler. Mineralutvinning kan gi utfordringer med støy, støv, vibrasjoner, avrenning og tungme-taller som må tas hensyn til før utvinning kan skje. Vi vil sikre at grunn-eiers rettigheter ivaretas, og at framtidig mineralutvinning bidrar til lokale arbeidsplasser.
En enklere hverdag for norske bedrifter
Privat næringsliv skal kunne konsentrere seg om å skape arbeids-plasser og verdier. Derfor vil vi gjøre deres hverdag så enkel som mulig i møte med det offentlige. 
Vi vil fortsette satsingen på digitalisering for å gjøre det enklere for 
bedrifter å rapportere inn til offentlige myndigheter. 
For å forenkle bedrifters hverdag vil vi opprette en nettside med en 
felles oversikt over de støtteordninger og kompensasjoner bedrifter kan søke om. Vi vil redusere antall skattefradrag selvstendig nærings-drivende må forholde seg til, ved å erstatte dem med ett minstefra-drag. Det forenkler skatteseddelen og gjør hverdagen enklere. 
Vi vil gjøre skatteinnbetalinger enklere for enkeltpersonforetak ved å 28
endre ordningen fra forskuddsbetaling til etterskuddsbetaling. 
Vi vil begrense offentlige etaters adgang til å be om opplysninger som 
det offentlige allerede har mottatt. I dag kan ulike offentlige etater be deg om samme informasjon flere ganger. 
Vi vil jobbe for en enhetlig tolkning av EUs personvernreglement 
(GDPR) i hele EU/EØS-området. GDPR er viktig for norsk personvern, men ulike tolkninger av regelverket gjør det både vanskeligere å sikre et godt personvern og vanskeligere for bedrifter å utvikle produkter og tjenester. 
Vi vil innføre en delingsplikt for datasett i alle offentlige virksomheter, 
så lenge det er i samsvar med sikkerhets- og personvernlovgivning. Det vil gjøre det enklere for norske bedrifter å få tilgang til viktige datasett. 
Vi vil sette ned en kommisjon som kan komme med forslag til harmo-
nisering og forenkling av norske næringsrelaterte lover og forskrifter. Slik vil vi gjøre det enklere å navigere i regelverket.
Vi vil tillate søndagsåpne butikker og salg av sterkøl og sider i butikk. 
I dag er det en rekke begrensninger på butikkers åpningstid som gjør at du ikke kan handle hva du vil, når du vil. Vi vil fjerne de statlige begrensningene på salgstider for alkohol og la kommunene regulere det selv. Vi vil også utvide Vinmonopolets åpningstider til klokken åtte på hverdager og lørdager.
Flere norske produkter og tjenester ut i verden
Vi vil hjelpe norske produkter og tjenester ut i verden for å sikre norske arbeidsplasser. 
Vi tjener alle på en verden der vi kan handle så fritt som mulig. Vi vil 
derfor redusere toll og barrierer som gjør det dyrere og vanskeligere å handle med hverandre. 
En stadig økende del av norske eksportinntekter kommer fra eksport 29
av tjenester. Vi vil derfor at Norge skal ta initiativ til å gjenopplive 
forhandlingene om en ny internasjonal handelsavtale for handel med tjenester. 
Mange av de norske handelsavtalene er gamle og bør oppdateres 
og revideres. Vi vil oppdatere dem slik at de inkluderer handel med tjenester og tar hensyn til et bærekraftig miljø. Vi vil at norske investe-ringsavtaler skal opprettholde og gjerne heve standardene for helse, miljø og arbeidstakerrettigheter. 
Mer turisme på lag med miljøet
Reiselivet er viktig for å opprettholde bosetting og lokal verdiska-ping i hele landet. Vi er opptatt av at næringen skal utvikle seg på en måte som spiller på lag med miljøet. 
Norge er et fantastisk reisemål, men korte turistsesonger kan være en 
belastning for naturen. Vi vil styrke Norge som helårlig reisemål og øke sysselsettingen ved satsing på produktutvikling og markedsføring i samarbeid mellom Innovasjon Norge og reiselivsbedriftene. 
Vi vil gi de kommunene det gjelder, muligheten til å etablere et 
besøksbidrag som kan brukes lokalt for at områdene turistene besøker, kan håndtere menneskemengdene i høysesongen. Vi vil i tillegg sikre at avgift ved tilrettelagte parkeringsplasser også kan brukes for å legge til rette for stier i nærområdet. 
Grønn og nyskapende matproduksjon
Vi vil satse på et moderne landbruk som er verdensledende innen-for klima, miljø og dyrevelferd. Vårt mål er at klimagassutslippene fra jordbruket skal halveres innen 2030, og det skal vi gjøre i godt samarbeid med bøndene våre. Bonden blir en viktig medspiller for å nå utslippsmålene.
Vi vil vri en større del av landbrukssubsidiene over på grønn matpro-
duksjon. For å nå nasjonale mål for matsikkerhet, helse og klima må vi produsere mer korn, poteter, frukt og grønnsaker, og mindre kjøtt basert på importert fôr. Vi vil støtte tiltak for å redusere kjøttforbruket, 30
men samtidig sørge for at hele dyret blir utnyttet. Vi vil at forbruker-
informasjonen om kosthold skal legge mer vekt på helse, kvalitet og mattradisjon, spesielt overfor barn og unge. I internasjonal sammen-ligning er norsk landbruk blant dem som bruker minst antibiotika. Vi vil støtte tiltak som fortsatt fremmer trygt og bærekraftig norsk landbruk.
Vi vil sikre forutsigbare rammevilkår ved å beholde bærebjelkene i 
landbrukspolitikken, men bruke en større del av tilbakeføringene for å stimulere til økt planteproduksjon. Vi vil prioritere norsk kjøtt- og melkeproduksjon i fjord- og fjellstrøk og andre steder der produksjon av matplanter ikke er mulig. Slik blir også kulturlandskapet ivaretatt. 
Vi vil satse på regenerativt landbruk som binder opp og reparerer 
naturlige kretsløp, og med dyrkings- og beitepraksis som binder mer karbon enn det slippes ut. Det er bra for bonden, jorden og klimaet. 
Norge har stort potensial for dyrking av planteprotein til menneske-
mat og nytt fôr som alternativ til soya. Vi er positive til økte forsøk med belgfrukter og insekter som proteinkilder.
Vi vil øke andelen økologisk landbruk fordi det er viktig både for 
naturmangfold og forbrukerens valgfrihet. Vi vil legge forholdene til rette for økt lokal videreforedling av bondens råvarer på en slik måte at mer av verdiskapingen tilfaller bøndene og produsentene, blant annet ved å utvide muligheten lokale produsenter av alkoholholdige drikke-varer har til å selge varene sine til besøkende. 
I årene framover vil utviklingen av framtidsrettet landbruksteknologi 
åpne stadig nye muligheter som kan bidra til betydelige gevinster for både bonden, norske forbrukere, miljøet, dyrevelferden og norsk matvaresikkerhet. Det norske landbruket går allerede i front, og vi vil tilrettelegge for at det skal bli enda enklere og mer lønnsomt for bonden å ta i bruk smart og autonom landbruksteknologi. Vi vil innføre nye støtteordninger og vurdere ytterligere insentiver for økt brukt av framtidsrettet teknologi i det norske landbruket.
Vi støtter mer produksjon i urbant landbruk, i kolonihager og parsell-31
hager. Vi er positive til bruken av forskning og ny teknologi for å dyrke 
matvarer som kan gi oss et mer effektivt landbruk og mindre behov for sprøytemidler, men vil ha en føre-var-tilnærming og vil unngå at biolo-gisk materiale kommer på avveie. Vi vil fjerne forbudet mot dyrking av industrihamp, som er et godt alternativ til mer miljøskadelige produk-ter. 
Vi vil ha et landbruk som spiller på lag med naturen. Jordvern handler 
om å ta vare på dyrket og dyrkbar jord. Vi vil ikke omdisponere dyrket og dyrkbare arealer til bolig, næring og fritidsboliger. Det kan gjøres unntak for å løse viktige utfordringer for fellesskapet. Å ta vare på de eksisterende jordbruksarealene er viktig for å opprettholde matpro-duksjon. Vi vil innføre en nasjonal merkeordning for klimavennlig mat.
Vi vil gjennomgå regelverk for odel og konsesjon, samt støtteordnin-
ger og prosjekter, for å få større omsetning av landbrukseiendommer. Målet er at gårdsbruk i større grad skal brukes til aktiv drift og helårs-bosetning, heller enn som fritidseiendom.
Bedre dyrevelferd
Vi mener at dyrehold i størst mulig grad skal ta hensyn til dyrenes naturlige adferd og behov. Dyr har egenverdi og skal behandles med respekt. 
Vi vil forby avl av dyr som fører til unaturlige og skadelige egenskaper 
hos dyr. 
Vi vil klargjøre dyrs egenverdi i straffeloven og bestemmelsen om 
nødrett, slik at vold mot dyr blir betraktet som mer alvorlig enn skade på eiendom. Dyrs egenverdi må klarere fram i norsk lov, også når det gjelder slaktemetoder. Vi vil innføre obligatorisk ID-merking av hund og katt, med krav til både oppdretter og eier. 
Økte midler til veiledning og bedre tilsyn må til for at kravene til dyre-
velferd overholdes. Vi vil bruke insentiver for at best mulig dyrevelferd skal lønne seg. Vi vil styrke dyrevelferden i landbruket. Derfor vil vi øke tilsynet og sette strengere krav for inne- og uteareal.32
Vi vil fase ut bruken av hurtigvoksende raser i kyllingproduksjon og 
belønne bønder som investerer i bedre dyrevelferd. Samtidig vil vi støtte merkeordninger som gjør det lettere for forbrukeren å velge dyrevennlige produkter. Vi vil innføre forbud mot CO2-bedøvelse av dyr i slakteri og mot kverning av hanekyllinger, såkalt maserasjon, som avlivingsmetode i eggindustrien. 
Vi mener at ville dyr ikke hører hjemme i bur. Derfor innførte vi forbud 
mot pelsdyrhold i forrige stortingsperiode. Nå vil vi fullføre arbeidet ved å innføre importforbud mot pelsdyrprodukter. 
Reindrift er en viktig kulturbærer i det samiske samfunnet, med tra-
disjoner og levesett som blir holdt i hevd slik det alltid har blitt gjort. Respekt for det samiske er også å vise forståelse og komme med løs-ninger for de utfordringer reindriften opplever med rovvilt. Vi må ha en balansert rovviltforvaltning, som innebærer en bærekraftig rovvilt-stamme. Vi vil at reindrift og samisk kultur skal vektlegges sterkt i alle utbyggingssaker som truer beiteareal.
Bærekraftig sjømatnæring er viktig for verdiskapingen langs kysten.Sjømatnæringen er den største og mest verdiskapende matproduk-
sjonen i Norge. Den har stort vekstpotensial, men må alltid ta hensyn til naturens tåleevne.
Vi vil videreutvikle Norge som ledende havnasjon og øke kunnskap og 
formidling om havet. Vi vil støtte arbeidet med å etablere en verdens-ledende kunnskaps- og formidlingsarena for havet og de akvatiske miljøene i havbyen Bergen, bestående av Havforskningsinstituttet, Fiskeridirektoratet og Akvariet i Bergen.
Trafikklyssystemet, som skal sørge for forutsigbar og bærekraftig 
vekst i havbruksnæringen, må utvikles og styrkes med ny kunnskap.
Vi vil sette strengere krav for å bedre dyrevelferden i oppdrettsnæ-
ringen, kombinert med økt satsing på forskning og teknologiutvik-ling. Oppdrettsnæringen er viktig for Norge, men fører også med seg 33
utfordringer som vi vil jobbe sammen med næringen for å håndtere. 
Vi vil se på muligheten for å tilpasse oppdrettsregler for å sikre bære-kraftige løsninger som ivaretar villaksbestanden. Vi vil sikre kommu-nene rimelig kompensasjon for areal brukt av oppdrettsnæringen. 
Vi vil holde fast på grunnprinsippene i deltakerloven, fiskesalgslagslo-
ven og havressursloven. Dagens fiskeriforvaltning er et nøye tilpasset system som ivaretar interessene langs en lang kyst. 
Vi vil jobbe for å sikre jevn tilgang til fiskeråstoff til lokal produksjon 
langs kysten. Fiskerinæringen er viktig for sysselsetting og bosetting langs kysten. Derfor er det avgjørende å videreføre og videreutvikle føringstilskuddet. Vi mener fiskeressursene i større grad bør videre-foredles lokalt, fordi det er best for klimaet, miljøet og verdiskapingen. 
Vi vil jobbe for bedre handelsavtaler, med tollfri adgang for bearbei-
det fisk. Dette vil gi økte eksportverdier og flere arbeidsplasser langs kysten. Fiskeri er en viktig framtidsnæring som må ha nasjonalt og lokalt eierskap.
Vi vil gjeninnføre rekrutteringskvoter for å sikre at ungdom har en rea-
listisk mulighet til å komme inn i fiskerinæringen. Vi vil også etablere en økonomisk støtteordning for ungdom som er avhengig av store investeringer for å komme i gang.
Vi vil satse mer på forskning rundt tang og tare, marine bestander, 
fangstmetoder, bearbeiding og markedsføring av norsk sjømat for å øke kvaliteten på norske produkter. Vi vil satse på kvalitet i næringen og jobbe for å få mer ut av hver kilo fisk. 
Vi er opptatt av at kvoter settes basert på vitenskapelige råd for å 
holde bestandene bærekraftige.
For å sikre bærekraft og ryddige arbeidsforhold vil vi styrke kontrollen 
med uregulert fiske og fiskerikriminalitet. Vi vil også ha bedre kontroll på turistfisket og styrke den seriøse delen av turistfiskenæringen. 34
Vi mener det må legges til rette for at hele fisken skal brukes, og at 
også restråstoff har en verdi. Vi vil stimulere til løsninger tilpasset det enkelte fartøy og fiskeri. Vi vil stramme inn regelverket for tråling for å forhindre negative konsekvenser for tare og koraller.
Vi vil legge til rette for produksjon av proteinbasert laksefôr basert på 
lokale råvarer for å utnytte ressursene våre på en mer effektiv måte.
Selfangst er i dag sterkt subsidiert, og produktet er primært pels og 
kosttilskudd. Vi vil fjerne subsidier til selfangst.35
Hvordan ruster vi oss for framtida?
Løsningen på de fleste utfordringene vi står overfor, er kunnskap. 
Kunnskap gir folk større frihet til å kunne ta egne valg. Kunnskap utjevner sosiale forskjeller slik at alle får likere muligheter.  Kunnskap skaper arbeidsplasser, nye produkter og tjenester, løser klimautfordringer og pandemier. Den beste måten å bekjempe utenforskap på er kunnskap, fordi kunnskap gir enkeltmennesker flere verktøy til å bestemme over egen framtid. I årene som kommer, vil konkurransen om arbeidsplasser bli hardere. Vi vil gi våre barn og barnebarn de beste forutsetningene for å lykkes. Det krever mer frihet og kvalitet i alle stadier av utdanning og forskning. Mer frihet og mindre politisk styring av forskning, mer frihet for elev og lærer.
Mer frihet og kvalitet i opplæring
Barn skal ha frihet til å leke, lære og utvikle seg. Deres framtid skal ikke defineres av foreldrenes bakgrunn, men av egen vilje og kunn-skap. Enten det er i hjemmet, på skolen eller på lekeplassen, skal barn behandles med respekt. 
Barn er individer med rettigheter og ansvar, og de skal inkluderes og 
tas på alvor på alle arenaer. Frihet til å ta egne beslutninger betyr også at foreldre kan søke om utsatt skolestart for sitt barn, gjennom ord-ningen med fleksibel skolestart.
Vi vil at barnehagen skal være en trygg arena for lek og læring. Den 
skal være tilgjengelig for alle, og barna skal erfare hva det betyr å respektere seg selv og andre. 
Vi vet hvor viktig det er for barn å få en barnehageplass. Derfor vil vi 
innføre en garanti slik at alle barn får tilbud om en plass etter endt for-eldrepermisjon. Slik slipper foreldrene å ta ut ubetalt permisjon eller finne andre overgangsløsninger.
Vi vil sikre et mangfold i barnehagetilbudet. Det viktigste for oss er 
at barna får et godt barnehagetilbud, ikke om det drives av private 36
eller det offentlige. Samtidig er det viktig å bevare et mangfold blant 
de private barnehagene og sikre en finansiering som gjør det mulig å drifte små, uavhengige barnehager også i framtida.
Vi vil endre dagens finansiering av barnehager slik at de kan tilby mer 
fleksible åpningstider. Det vil være et viktig tilbud som gjør hverdagen litt enklere for yrkesgrupper som jobber kvelds- og nattskift. 
Vi har fått gjennomslag for gratis kjernetid i barnehagen for familier 
med dårlig råd. Nå vil vi sørge for gratis heldagsplass for familier med dårlig råd, både i barnehage og SFO/AKS.
Det aller viktigste når man skal gi alle barn like muligheter, er å ha 
barnehager av høy kvalitet. Da må vi sikre at det både er mange nok ansatte i barnehagene, og at det er flere barnehagelærere, flere fagar -
beidere og flere med andre utdanninger som er relevante. Pedagog-normen som ble innført i 2018, bør evalueres, og kravene til utdanning bør skjerpes. Målet vårt er å øke andelen barnehagelærere til over 50 prosent i løpet av neste stortingsperiode, og til opp mot 60 prosent de neste ti årene. I tillegg vil vi arbeide for å rekruttere flere mannlige barnehagelærere. Barnehagelærere og assistenter trenger kontinu-erlig kunnskapspåfyll. Vi vil gi både barnehagelærere og assistenter tilbud om etter- og videreutdanning og få flere med mastergradsut -
danning i barnehagene. 
Vi vil at barn allerede i barnehagen skal lære om integritet, grenseset-
ting og å sette ord på upassende oppførsel. Vi vil også at barna skal lære at det finnes et mangfold av seksuelle orienteringer, og at alle har en rett til å være seg selv. 
Vi vil gi flere friheten til å ta beslutninger over egen hverdag. Alle 
barn har rett på relevant og motiverende undervisning i skolen. 
For å utvikle skolen må vi ha kunnskap. Vi vil videreutvikle de nasjonale 
prøvene slik at de både gir bedre informasjon til skoleeier og nasjo-nale myndigheter og i større grad enn i dag kan fungere som lærings-støttende grunnlag for å tilpasse opplæringen til den enkelte elev. Det 37
38
totale omfanget av nasjonale prøver bør ikke bli større enn i dag, for å 
unngå unødvendig byråkrati og statlig styring.
Det er ikke alt i skolehverdagen som må bestemmes nasjonalt. Enten 
det gjelder leksefri eller mobiltelefonbruk, løses dette best lokalt og på de enkelte skolene.
Vi vil oppdatere eksamens- og vurderingsformer slik at de i større 
grad gjenspeiler hovedprioriteringene i oppdateringen av alle lære-planer, den såkalte fagfornyelsen. I tillegg vil vi at de skal gjenspeile de arbeidsformene elevene kommer til å møte senere i utdanning og arbeidsliv. Vi vil sikre skolene oppdatert utstyr og tidsriktige verktøy. I tillegg vil vi utvikle og utvide samarbeid med relevante bransjer.
Dyktige lærere er det viktigste for å sikre opplæring av god kvalitet 
på alle skoler i hele landet. Selv om vi har gjennomført et stort løft for videreutdanning av lærere de siste årene, tar norske lærere fortsatt mindre etter- og videreutdanning enn lærere i andre land. Derfor trenger vi et nytt lærerløft i neste stortingsperiode. 
Vi vil se flere lærere med ulik fagbakgrunn, og vi vil sikre at eleven har 
kvalifiserte lærere i all undervisning. Vi vil gi flere lærere det kompe-tansepåfyllet de trenger, helt fra barnehagelærere og grunnskolelæ-rere til lektorene på videregående skole. Vi må fortsette å stille høye krav både for å komme inn på lærerutdanningen og for å undervise på alle nivåer i skolen.
Vi vil sikre åpenhet om lærernes fagkompetanse ved hver enkelt skole, 
og vi vil sørge for at eksisterende fagkompetanse hos lærere tas i bruk til beste for elevene. 
Vi vil motvirke frafallet fra læreryrket, blant annet gjennom mer variert 
praksis i lærerutdanningen. Lærerstudenter bør få erfaring med alle deler av læreryrket gjennom skoleåret. Nyutdannede lærere må også få nødvendig oppfølging og veiledning i starten av karrieren. 
Vi vil øke antall helsesykepleiere med minst 500 de neste fire årene. 39Samtidig vil vi åpne opp for at flere yrkesgrupper kommer inn i skolen. 
Dette kan være et viktig bidrag til et godt læringsmiljø for elevene og styrke relasjonen mellom skole og hjem. For at lærerne skal kunne fokusere på sin hovedoppgave, trengs det skoleansatte som bidrar på andre felt. Elever og lærere skal ha et trygt miljø. Skoleeier må ha rutiner og varsling for å beskytte elever og lærere.
For elever med behov utenom det vanlige er det aller viktigst at 
lærerne har kompetanse til å møte disse behovene. Dette gjelder både elever med lærevansker og sosiale utfordringer og evnerike barn. Vi vil satse på mer kompetanse for lærerne for å inkludere disse barna i skolen. Derfor må tilpasset opplæring i praksis sterkere inn i lærer-utdanningen, og vi må utvikle et bedre videreutdanningstilbud. 
Vi er ikke flinke nok til å legge til rette for elever med høyt lærings-
potensial. Vi vil kartlegge utfordringene disse opplever, og presisere deres rett til både tilpasset undervisning og spesialundervisning dersom de har behov for det. Målet er at alle elever skal møte utfor-dringer som er tilpasset sitt eget nivå, i hvert enkelt fag.
Vi har fortsatt en stor jobb å gjøre med å avbyråkratisere skolen. Vi vil 
gi læreren mer tid til primæroppgavene undervisning, vurdering og forberedelser, blant annet gjennom mer tillitsbasert ledelse, ansvars-reform og færre styringsnivåer.
Vi vil gi elevene et større utvalg av fag og gi dem friheten til å velge 
det som passer for dem. Kreativitet og frihet hører sammen. Når elevene får mer frihet, må også skolene få muligheten til å skred-dersy et godt lokalt undervisningstilbud. 
For at kreative, praktiske og estetiske fag skal få større plass i skolen, 
må elevene få muligheten til å ta flere valgfag. Vi vil utvide valgfagtil-budet på ungdomsskolen og innføre valgfagordningen på mellomtrin-net. Valgfag gir elevene mer frihet i hverdagen, også i barneskolen. 
Vi vil tilby et annet fremmedspråk utover engelsk som valgfag fra og med 
mellomtrinnet, fordi det er enklere å lære et fremmedspråk i ung alder. 40
Vi vil fjerne kravet om at 50 prosent av tiden i grunnskolens religions-
fag må brukes på kristendom. Staten skal ikke favorisere noen livssyn foran andre. Derfor vil vi fjerne K-en i KRLE-faget. Vi vil også avskaffe deltakelse i religiøse seremonier i regi av den offentlige skolen.
Vi vil gi videregåendeelever større valgfrihet. Motivasjonen hos 
elevene er høyere i de fagene de selv har valgt.
Elever er forskjellige og trenger mer valgfrihet i hverdagen. Vi ønsker 
færre timer til kjernefag for å gi mer tid til programfag, og vi vil innføre en modulbasert fagvalgordning på videregående skole. En modulbasert ordning vil gi friere valg på tvers av fagområder og tradisjonelle studieløp. Samtidig vil vi sikre at det finnes en allmenn-dannende kjerne som er felles for alle studielinjer. Dette vil også åpne for kombinasjoner med for eksempel landslinjer, toppidrett og ulike yrkesfag. Vi vil også gjøre det lettere for den enkelte skole å opprette egne valgfag.
Vi vil at elever skal ha rett til å gjennomføre videregående skole, slik 
at alle skal kunne fullføre den utdanningen de har startet på, og at det skal bli lettere å ta ny eller mer videregående utdanning senere i livet. Samtidig bør flere skoler tilby vekslingsmodellen. Det må bli lettere å kombinere praktisk arbeid og teori på yrkesfagslinjene, og alle elever må få praktisk erfaring med faget sitt fra første trinn. Vi vil også gjøre det mulig for yrkesfagelever å ta flere fagbrev.
Vi mener videre at det må finnes ulike løp med større fleksibilitet 
innenfor yrkesfag. Yrkessjåførkompetanse (YSK) og 1 + 3 år på yrkes-faglig utdanning må inn som faste elementer i videregående opplæ-ring. På samme måte vil vi styrke fagbrev for voksne og samarbeidet med næringslivet. 
Vi vil øke lærlingtilskuddet, fjerne arbeidsgiveravgiften for lærlinger 
og øke rådgivingskompetansen til fylkeskommunene for opplæring og oppfølging av bedrifter som ønsker å ta imot lærlinger. 
Vi mener at elevene selv skal bestemme hvilke skoler de kan søke på. 41
Derfor vil vi arbeide for fritt skolevalg i hele landet, også på tvers av 
fylkesgrenser.
Fraværsgrensene fungerer dårlig for de elevene som sliter mest. Vi vil 
fjerne den nasjonale fraværsgrensen i videregående opplæring. Dersom fraværsgrensen videreføres, ønsker vi å jobbe for å gjøre fraværsgren-sen mer fleksibel og gi mer rom for skjønn til læreren og skoleledelsen. 
Vi mener at det skal være rom for flere friskoler i Norge. Friskoler med 
viktige fagtilbud eller ulike pedagogiske opplegg gir mer mangfold og valgfrihet for elevene. I tillegg gir det viktig inspirasjon, og det utgjør et sterkt supplement til det offentlige skoleverket. Vi vil legge til rette for at fylkeskommuner kan innføre tilbud til elever som ønsker å oppnå en kombinasjon av studiekompetanse og fagopplæring.
Vi vil at prinsippet om tidlig innsats og forsterket opplæring også skal 
gjelde i videregående opplæring. Slik kan elever som ønsker å ta imot et slikt tilbud, gis bedre muligheter til mestring og fullføring. Elever med svak faglig bakgrunn fra grunnskolen har høy sannsynlighet for å falle fra i videregående. Derfor vil vi ha en ordning med frivillige innføringsfag, og vi ønsker også flere tilbud i overgangen mellom ungdomsskole og videregående for dem som har behov for det. Vi vil gi fylkeskommunene ansvaret for å legge til rette for desentralisert høyere utdanning og etterutdanning tilpasset lokale behov. Det kan gjerne gjøres i samarbeid med de videregående skolene. Det må følge nødvendige midler med dette overførte ansvaret. 
Vi vil forberede barn og unge for framtidas arbeidsmarked. Vi vil at 
alle barn og unge skal bygge digital kompetanse på skolen. 
Vi vil bidra til økt kunnskap om kritisk medieforståelse, kildekritikk og 
personvern gjennom skolen og tiltak for voksne.
Vi vil ha en skole som er framtidsrettet og ruster elevene for en digita-
lisert hverdag. Vi vil at alle elever skal ha lik tilgang til digitale plattfor-mer, nettbrett og bærbare datamaskiner. Alle elever skal tilegne seg grunnleggende programmeringsferdigheter. 42Vi er opptatt av at digitale hjelpemidler skal bidra til læring. Vi vil 
derfor øke lærernes digitale kompetanse. 
Vi mangler koordinert oppfølging av utsatte barn. Derfor vil vi etablere 
møteplasser for fagfolk fra barnevern, skole, barnehage og kommune der de kan jobbe med langsiktig oppfølging av disse barna. Vi vil også innføre en rett til barnekoordinator for familier som vil ha behov for langvarige og sammensatte eller koordinerte helse- og omsorgstje-nester og andre velferdstjenester. 
Mer frihet i høyere utdanning
Forskning og høyere utdanning er avgjørende for å løse klimakrisen, ta vare på naturen og bidra til bærekraftig omstilling. Kunnskap er en viktig forutsetning for å kunne leve et trygt og godt liv i et samfunn i stadig hurtigere endring.
Vi trenger mer fri forskning og utdanningsinstitusjoner med stor 
frihet. Vi har tiltro til den enkelte forskeren og ønsker oss selvsten-dige forskningsmiljøer. Kunnskapen vi trenger, skapes best gjennom å hegne om frihet, grunnforskning, konkurranse og sterkt internasjonalt samarbeid. 
Vi vil at alle skal ha mulighet til å ta utdanning, og denne muligheten 
skal vare livet ut og så langt som mulig være uavhengig av hvor du bor.
Vi vil øke studiestøtten til 1,5 ganger grunnbeløpet i folketrygden (G) 
og sikre ordninger som gir studielån til påfyll av kunnskap og kompe-tanseheving. Slik vil vi gi studentene en tryggere økonomisk hverdag. 
Studietiden er et naturlig tidspunkt for enkelte å få barn på. Vi vil til-
rettelegge for slike livsvalg i utformingen av økonomiske ordninger og gjennom tiltak ved utdanningsinstitusjonene og boliger for studenter med barn. For studenter med barn vil vi også øke studiestøtten til 2G.
For at flere skal ha mulighet til å ta utdanning, ønsker vi å åpne for at 
studenter som har opparbeidet seg retten til det, kan motta dagpenger under studiet. For studenter som også mottar støtte fra Lånekassen, vil 43vi at dagpenger regnes som en del av inntektsgrunnlaget deres.
Vi vil legge til rette for at flere kan ta videreutdanning og få kunn-
skapspåfyll gjennom et langt arbeidsliv. Flere desentraliserte utdan-ningstilbud på alle nivåer er helt sentralt for å lykkes med å utvikle kunnskap, næringsutvikling og et godt liv over hele landet. Vi vil også gi småbedrifter skattefradrag for å finansiere videreutdanning for bedriftens ansatte.
Vi vil styrke fagskolene for å sikre kompetansen vi trenger i arbeids-
livet. Vi vil sikre flere studieplasser og mer stabil og enhetlig finan-siering, slik at det blir mindre forskjeller i størrelsen på skolepenger mellom de ulike skolene.
Vi har vedtatt en kompetansereform for etter- og videreutdanning. 
Vi vil endre finansieringssystemet for høyere utdanning slik at det blir lettere for universitetene og høyskolene å tilby kortere videreutdan-ningsopplegg. Vi vil sikre praksisplasser til alle studenter som har krav på det, og sørge for kompetente veiledere.
Vi vil øke støtten til bedrifter som tar inn lærlinger i videre- og etterut -
danning. For å kunne tilby gode muligheter for etter- og videreutdan-
ning er vi avhengig av et samarbeid med privat næringsliv. Vi vil ha flere praksisavtaler på universitetene og høyskolene slik at flere studenter får relevant erfaring i studietiden, uten å miste studieprogresjonen.
Studenter er mennesker i alle livsfaser. Vi vil gi dem større frihet i 
hverdagen. 
Vi vil gi universitetene og høyskolene større frihet til å vektlegge ulike 
karakterer og opptaksformer. Søknadsprosessen til høyere utdanning er for standardisert og legger for stor vekt på karaktersnitt. 
Vi vil senke maksimumsgrensen for tilleggspoeng ved opptak til høyere 
utdanning og fjerne tilleggspoeng for alder og kjønn. Det vil vi gjøre for å øke muligheten for tidlig studiestart for motiverte ungdommer.44
45Vi satser på kvalitet og mangfold i universitets- og høyskole -
sekt
oren vår. 
Vi vil følge opp stortingsmeldingen om kvalitet i høyere utdanning. 
For oss er det spesielt viktig at alle studenter skal møte kompetente forskere og forelesere. 
Kvaliteten i universitets- og høyskolesektoren har gått opp de siste 
tiårene. Reformer har både hevet kvaliteten og økt antall publikasjo-ner, men også innskrenket institusjonenes frihet til å styre og regulere egen virksomhet. Vi mener at det er viktig å ivareta institusjonenes frihet, og at denne ikke kan innskrenkes ytterligere. 
Institusjonene må gis mer rom og tillit til selv å finne de beste løsnin-
gene for å forbedre studie- og forskningskvaliteten.
Vi ønsker gode undervisere ved universitetene og høyskolene. Vi vil gi 
dem flere insentiver til å vektlegge undervisning og pedagogisk kom-petanse ved ansettelse av forskere og forelesere. 
Institusjonenes frihet er grunnleggende for å ivareta forskningens 
uavhengighet. Den frie forskningen er viktig for ny kunnskap og rekruttering. Dette sikres best med solide grunnbevilgninger til uni-versiteter og høyskoler. Vi vil at mest mulig forskning skal finansieres gjennom frie bevilgninger og åpne forskningsprogrammer. 
I dag mottar universitetene støtte blant annet som følge av publiserte 
vitenskapelige artikler. Vi vil legge mer vekt på undervisningskvalitet. 
Vi vil gjøre høyere utdanning enda mer internasjonalt rettet. Vi vil 
ha flere norske studenter til utlandet og flere utenlandske studen-ter til Norge.
Alle studenter i Norge, også utenlandske, skal få gratis utdanning. Alle 
norske studenter skal kunne ha mulighet til å dra minst ett semester på utveksling i utlandet. Vi vil øke finansieringen av internasjonal nett -
verksbygging og utenlandsopphold for unge forskere.46Vi vil tiltrekke oss flere forskere til Norge. Akademisk frihet gjør det 
attraktivt å forske i Norge og er med på å styrke vår konkurransekraft. Vi vil åpne for mer arbeidsinnvandring fra land utenfor det europeiske økonomiske samarbeidsområdet (EØS). I tillegg vil vi innføre en ordning med forskervisum for å gi flere akademikere muligheten til å arbeide i Norge.
I dag er det en rekke regler som innskrenker rettighetene til utenland-
ske studenter i Norge. Vi vil gjennomgå regelverket for å gjøre det enklere for utenlandske studenter som tar en hel grad i Norge, å dra på kortere utvekslingsopphold. Vi vil også gjøre det enklere å fullføre påbegynt utdanning fra andre land. 
Vi vil gjøre det enklere for utenlandske borgere med utdanning fra et 
norsk universitet eller en norsk høyskole å jobbe i Norge etter fullført grad. I dag er det altfor mange hinder som gjør at dette blir vanske-lig, og at studentene forlater Norge. Det må også bli langt lettere å få godkjent utenlandske utdanninger i Norge. Det bør være lettere å studere i nordiske naboland enn hva det er i dag. Derfor vil vi innføre et felles opptakssystem for universiteter og høyskoler i hele Norden.
Studenter er viktige i kampen for demokrati og menneskerettigheter. 
Derfor vil vi gjøre Students at Risk til en permanent ordning. Den sikrer at studenter som møter hindringer på grunn av sitt politiske engasje-ment, kan fullføre utdanningen sin i Norge. 
Vi vil satse på forskning og innovasjon. Vi vil trappe opp statlig støtte til forskning med opp mot 3 prosent av 
statsbudsjettet. At målet er formulert som en viss prosent av stats-budsjettet, gjør at vi kan øke bevilgningene i økonomiske nedgangs-tider, til forskjell fra i dag, der vi bare kan bruke mer når økonomien ellers er i vekst. Økte statlige bidrag til forskning må samsvare med økt støtte til forskning fra privat sektor. 
Vi støtter opprettelsen av flere private stiftelser og fond for forskning, 
slik at spesielt unge forskere får flere finansieringskilder. 47Vi vil at Norge skal være en fullverdig deltaker i alle EUs rammepro-
grammer for forskning og innovasjon. Aktiv deltakelse i internasjonalt forskningssamarbeid er avgjørende for å løse felles utfordringer. 
Klimakrisen er vår største globale utfordring, og vi vil at neste nasjo-
nale langtidsplan for forskning og høyere utdanning skal koble Norges klimautslippsmål med norsk forskning og innovasjon. 
Rapporten «Klimakur 2030» viser en rekke mulige løsninger for å få 
ned norske utslipp. Vi vil at Forskningsrådet skal følge opp «Klimakur 2030» og peke på områder der norsk forskning kan bidra til å redusere utslipp av klimagasser. 
Kunnskap må gjøres så tilgjengelig som mulig for alle. Vi vil gi mer 
åpen tilgang til forskningsresultater. Slik kan både folk og bedrifter få tilgang på offentlig finansierte forskningsresultater. Det må også tilrettelegges for forskningsmidler knyttet til norsk tegnspråk.
Det norske forskningsmiljøet i Antarktis er viktig, og Norge har drevet 
forskningsstasjonen «Troll» de siste 15 årene. Vi vil nå bygge en ny forskningsstasjon som kan erstatte «Troll».
Forskning er ikke bare til for forskningens egen skyld. Forskning 
er en forutsetning for innovasjon og for at vi skal kunne skape nye arbeidsplasser. 
Vi vil sikre mer plass til innovasjon i statlige virksomheter ved å i større 
grad inkludere innovasjon som krav i anskaffelsesprosesser.
I Norge er instituttsektoren en viktig premissleverandør for kunn-
skapsproduksjon og innovasjon. Vi har utvidet grunnstøtten til disse instituttene og vil fortsette å være pådriver for en sterk instituttsektor. 
Folkehøyskoler gir alle nordmenn muligheten til å lære noe nytt om 
seg selv og samfunnet vi lever i. 
Vi ønsker å styrke mangfoldet og støtte opp om etableringen av flere 48
folkehøyskoler. Vi vil sikre folkehøyskolenes attraktivitet ved å vide-
reføre ordningen med to tilleggspoeng for fullført folkehøyskole. Vi mener folkehøyskoler er et godt alternativ også for ungdom under 18 år, og vil derfor utvide mulighetene for denne aldersgruppen. 
Vi vil tilrettelegge for at folkehøyskoler blir brukt i arbeid med å inte-
grere enslige mindreårige, blant annet som et alternativ til asylmottak, og gi bedre informasjon til minoritetsgrupper om folkehøyskoler for å øke rekrutteringen fra denne gruppen.
Folkehøyskoler er en god måte å samle unge mennesker med forskjel-
lig bakgrunn på. De er en viktig arena for inkludering, og vi vil derfor gjøre tilbudet enda bedre for mennesker med funksjonsvariasjoner.49
Hvordan sikrer vi alle muligheten  
til å leve et trygt liv?
Trygghet er en forutsetning for å leve et fritt og selvvalgt liv.  
Tryggheten i et nært helsetilbud og en rettferdig rettsstat er 
grunnleggende for alle innbyggere. Det finnes også grupper som er spesielt utsatte i møte med storsamfunnet. Enten det gjelder asylsøkere eller barn i sårbare omgivelser fortjener de den samme tryggheten i hverdagen som alle andre. For oss handler trygghet om muligheten til å leve et fritt liv.
Alle skal få en trygg oppvekst
Vi vil at alle barn skal ha en trygg oppvekst, beskyttet mot vold og overgrep. 
Det viktigste vi kan gjøre for å forhindre vold og overgrep, er å fore-
bygge og innhente kunnskap. Vi vil satse på forebygging og tidlig innsats ved å styrke samarbeidet mellom hjem, politi, skole, barne-hage, barnevern, helsestasjoner og frivillige organisasjoner. Alle må jobbe sammen for å oppnå gode resultater. 
Altfor mange barn og unge opplever traumatiserende vold og over-
grep. Slike traumer hindrer mange i å fullføre utdanning og skaffe seg arbeid. Enkeltmennesker får ikke brukt sitt potensial i livet. Vi vil øke satsingen på og spredningen av kunnskap om traumers betydning for gode oppvekstforhold. Systematisk arbeid med og kunnskap om traumer må integreres i alle samfunnets institusjoner – alt fra barne-vern og barnehager til politi og skole. 
Vi vil styrke innsatsen for reproduktiv helse for unge.Vi vil at barn og unge som lever i sårbare livssituasjoner, skal sikres 
rettssikkerhet og bli møtt av et barnevern med tid og riktig kompe-tanse, forankret i respekt for berørte barn og foreldre.
Vi trenger flere foster- og adoptivforeldre. For å rekruttere foster- og 50
adoptivforeldre må vi bedre deres og barnas rettigheter. Vi vil sikre 
reell likestilling mellom enslige og heterofile og skeive par samt øke rekrutteringen blant minoriteter.
Retten til familieliv er en grunnleggende og gjensidig rettighet for 
barn og foreldre. Hvis barnevernet overtar omsorgen for et barn, må det tilrettelegges for nok samvær med biologiske foreldre så lenge dette ikke er i strid med hensynet til barnets beste. Hensynet til barnets beste veier tyngre enn hensynet til foreldrene ved interesse-motsetninger.
Et godt ettervern er viktig for å forebygge framtidige problemer, og vi 
vil derfor øke støtten til ettervern i barnevernet. 
Dagens lovverk om seksuelle overgrep må oppdateres for å innføre 
et samtykkebegrep i voldtektslovgivningen.
Vi vil sette ned et utvalg som skal gå igjennom hjelpetilbudet for 
personer som er utsatt for voldtekt, og som også skal se nærmere på politietterforskningen av voldtektssaker.
Venstre vil fjerne minstestraffene og gi domstolene mulighet til å 
nyansere straffenivået ut fra omstendighetene i den konkrete saken.
Vi vil at sosiale støtteordninger skal gi barn flere muligheter og 
bedre forutsetninger til å leve selvvalgte liv. 
Det er i dag en utfordring at kvaliteten på SFO/AKS varierer mye fra 
kommune til kommune. Vi vil sikre jevn, høy kvalitet på tilbudet. SFO/AKS skal stimulere til både lek og læring. Det er også viktig at tilbudet gir barna et godt kreativt, praktisk og estetisk tilbud. Mer samarbeid med ulike aktører som kulturskole og ulike frivillige aktører, som for eksempel idrettslag og miljøorganisasjoner, er viktig for å heve kvali-teten på tilbudet.
Barnehagen er en viktig arena for fellesskap og utvikling. Kontantstøtten 
innebærer at fellesskapet bidrar med økonomisk støtte for at foreldre 51
skal kunne holde barnet sitt borte fra barnehagen. Vi mener dette er feil 
prioritering av fellesskapets ressurser og vil avvikle kontantstøtten.
Vi vil øke og skattlegge barnetrygden. Slik sikrer vi at familier med lav 
inntekt får mer enn de gjør i dag. Vi vil sikre at barnetrygden holdes utenfor grunnlaget for beregning av sosialhjelp og fjerne kommu-nenes anledning til å redusere utbetalingene til familier som mottar barnetrygd.
Rettferdig og human rettsstat
Det liberale demokratiet bygger på en sterk og uavhengig rettsstat. Rettsstaten skal sikre likhet for loven, ivareta rettsvernet for den enkelte og sette grenser for statens maktutøvelse. Grunnsteinen i rettsstaten er uavhengige, upartiske og effektive domstoler. Påta-lemyndigheten spiller også en sentral rolle i å sikre en rettferdig og upartisk rettsstat. Vi vil derfor grunnlovsfeste påtalemyndighetens uavhengighet.
Norge har sterke demokratiske tradisjoner, men grunnloven vår må 
også være rustet for regnværsdager. I dag er det ingen uavhengig juri-disk prøving av valgklager. Vi vil gi Høyesterett mulighet til å behandle klager på Stortingets godkjenning av stortingsvalg. 
Det er avgjørende at rettssikkerheten til blant annet asylsøkere iva-
retas på en god måte. Vi vil opprette en ny forvaltningsdomstol til erstatning for de organer som i dag fatter tvangsvedtak i barneverns-saker eller er klageinstans i trygdesaker og utlendingssaker.
For å tydeliggjøre domstolenes rolle som en uavhengig statsmakt vil 
vi flytte kompetansen for utnevning av dommere fra regjeringen til et uavhengig organ hvor representanter fra regjeringen ikke har flertall.
Politiet er samfunnets førstelinje i håndheving av rettsstaten og 
demokratiet. Vi vil støtte politiet i denne rollen og gi dem et klart forankret mandat.
Vi vil sikre innbyggerne en trygg hverdag ved å opprettholde beman-52
ningsnormen med to politifolk per tusen innbyggere. Politirollen er en 
annen i dag enn for noen år siden, og utviklingen i saker som overgrep på nett, miljøkriminalitet og økonomisk kriminalitet har gitt politiet nye utfordringer. Politiet må dermed kunne rekruttere kompetanse som gjør etaten rustet til å møte slik kriminalitet. 
Vi mener at generell bevæpning av politiet ikke skaper større trygghet 
i tjenestehverdagen, men at våpen skal være tilgjengelig i politibilene og skal kunne brukes i skarpe situasjoner. 
Vi mangler i dag samisktalende politipersonell og vil derfor jobbe for å 
rekruttere blant samisktalende til politiutdanningen. 
Et liberalt demokratis styrke kan måles i hvordan vi behandler dem 
som har gjort samfunnet skade. Et liberalt svar balanserer straff og behandling, samtidig som det gir hjelp til ofrene. 
Vi vil øke bevilgningene til lavterskel rettshjelp, øke salærsatsen og 
utvide rettshjelpsordningen til flere områder, samtidig som vi øker inntektsgrensen for fri rettshjelp. Alle skal ha likhet for loven. 
Forliksrådet er grunnsteinen i det norske rettsvesenet. For å rekruttere 
bredt og bygge tilstrekkelig kompetanse vil vi sikre at medlemmer av forliksrådet får dekket tapt arbeidsfortjeneste.
Alle innbyggere må få mulighet til å avklare om de har en reell juridisk 
sak og faktisk trenger rettshjelp. Derfor vil vi opprette førstelinjetilbud som kan bidra til tidlig avklaring av rettshjelpsbehov.
Det er i dag for få som får godkjent sin søknad om voldsoffererstat -
ning. I tillegg er terskelen for å søke for høy. Vi vil derfor utvide og 
forsterke ordningen.
Vi vil at straff og soning skal føre til at lovbrytere kan rehabiliteres. 
Vi vil derfor etablere flere overgangsboliger som gjør det lettere for domfelte å returnere til et vanlig liv.53
Vi er opptatt av et soningstilbud som gir innsatte gode forutsetnin-
ger for å endre livet sitt. Vi vil forbedre det psykiske helsetilbudet og muligheten for utdanning og omskolering, og sikre at kvinner som soner, får like gode tilbud som det mannlige innsatte får.
Hjemmesoning med fotlenke kan være et godt rehabiliterende alter-
nativ for flere straffedømte. Derfor ønsker vi å øke bruken av fotlenke-soning som alternativ til andre soningsformer. 
Isolasjon er av og til nødvendig, men mest av alt skadelig for de inn-
satte. Derfor ønsker vi å redusere bruken av isolasjon i norske fengsler, slik at innsatte kan komme videre med rehabilitering. 
Glattcelle blir brukt for mye. Vi vil redusere politiets anledning til å 
bruke glattcelle ved å heve terskelen og redusere antall timer mennes-ker kan bli holdt på slike celler. 
Loven skal i første instans beskytte offer for lovbrudd. Derfor vil vi i 
større grad ta i bruk omvendt voldsalarm, slik at ansvaret legges på voldsutøver framfor offer.
Vi vil lovfeste at innsatte i fengsler som hovedregel ikke kan holdes 
mer enn 12 timer innelåst på celle per dag. Unntak fra denne regelen må gjøres etter vedtak på forhåndsgitte kriterier. 
Rusavhengige lovbrytere trenger behandling for å kvitte seg med 
avhengigheten. Derfor vil vi utvide narkotikaprogrammet med dom-stolskontroll som et alternativ til soning i fengsel. Slik får flere rusav -
hengige tilbud om behandling istedenfor straff. 
Færre kvinnelige straffedømte gjør at det er færre fengsler der kvinner 
kan sone blant andre kvinner. Derfor vil vi opprette et mer desen-tralisert soningsopplegg for kvinner i hele landet og bedre kvinners soningsforhold. 
Barn og ungdom skal ikke sone sammen med voksne. Det er fastsatt 
i FNs barnekonvensjon. Vi vil derfor bruke ungdomsstraff der det er 54
mulig, men også etablere et tilstrekkelig antall ungdomsenheter ved 
norske fengsler.
Vi vil at alle blir behandlet med respekt og forståelse i møte med 
politiet.
Sexarbeideres rettigheter er for svake. Vi vil fjerne sexkjøpsloven og 
endre hallikparagrafen for å gjøre sexarbeidernes hverdag tryggere. 
Vi vil fjerne muligheten til å innføre lokale eller nasjonale tiggerforbud. 
Retten til å be om penger kan ikke avskaffes. 
Forbruksgjelden har økt formidabelt de senere år, med brutale kon-
sekvenser for de mest sårbare husholdningene, ikke minst dem med barn. Vi vil innføre et tak for forbrukslånsrenter og forby aggressiv markedsføring av forbrukslån.
Frihet og trygghet i nære helsetilbud
Retten til et trygt og nært helsetilbud av god kvalitet er viktig for at alle skal ha frihet til å delta i samfunnet. Alle mennesker har ansvar for egen helse. Dessverre er det ikke alle som har ressursene eller kunn-skapen til å ta bevisste valg på egne premisser. Vi vil gi alle muligheten til å ta mer styring over eget liv. 
Når vi forebygger sykdom, redder vi både liv og sparer fellesskapet for 
store tap. Forebyggende helsearbeid er derfor kjernen i vår helsepoli-tikk. Det er viktig at offentlig, privat og ideell sektor fungerer sammen, for at man skal kunne gi et godt helsetilbud. Oppnår vi det, gir vi flere muligheten til å leve livet på egne betingelser. 
Norge trenger bedre forebygging mot overvekt og fedme. Vi ønsker å 
gjennomgå og oppdatere kostholdsrådene og matmerkingen basert på den nyeste kunnskapen. Et mer klimavennlig kosthold er også et sunnere kosthold, og informasjonen rettet mot forbrukere må ta hensyn til klimaavtrykk og bærekraft. Vi vil bruke avgiftssystemet til å fremme sunne og klimavennlige matvarer.55
Vi vil gi alle bedre tilgang på gode og nære helsetjenester. 
En kompetent fastlege som følger pasientene over tid, er det beste for 
pasienten. Det må sikres god tilgang på fastleger i hele landet. I dag er det gratis å gå til fastlegen for personer under 16 år. Vi vil utvide dette tilbudet til 18 år slik at vi reduserer antall unge som vegrer seg for å gå til legen fordi de ikke har egen inntekt. 
Vi vil at helsetjenester skal være så nær pasienten som mulig. Derfor 
vil vi jobbe for et medisinsk forsvarlig desentralisert akuttilbud innen-for indremedisin, generell kirurgi, ortopedi og fødetjenester. Avstan-der og reisetid må legges til grunn for spesialisthelsetjenesten sitt føde- og akuttilbud.
Når vi investerer i nye sykehus, må det bidra til et bedre helsetilbud, og 
det må stå i samsvar med befolkningsvekst og behov. Kostnadene ved eventuell nybygging må også holdes under kontroll. Planene for Oslo universitetssykehus er et eksempel på det motsatte. Vi vil derfor stille krav om en ny utredning av bevaring og utbygging av Ullevål sykehus før en eventuell utvidelse på Rikshospitalets tomt.
Vi må sørge for gode tannhelsetjenester. Vi må forebygge dårlig tann-
helse og gi støtte til nødvendig behandling. Mennesker med sårbar økonomi må få støtte til tannbehandling.
Rusavhengighet henger tett sammen med fysisk og psykisk helse. Vi 
vil arbeide for et tilbud med bedre samarbeid på tvers av fag og tje-nestetilbyder.
Kvinner over hele landet må sikres gode og trygge fødetilbud og reelle 
valgmuligheter med hensyn til hvordan de ønsker å føde. Det må utdan-nes flere jordmødre og gynekologer, og fødende må sikres medisinsk oppfølging under transport til fødeavdelingen. Avstand og reisetid må vektlegges sterkere i organiseringen av fødetilbud i Distrikts-Norge.
Helsetjenester før og etter fødsler, liggetiden og jordmortjenesten på 
barselavdelinger må styrkes og prioriteres.56
Vi vil at pasienten skal oppleve møtet med helsetjenesten som én 
tjeneste, uavhengig av hvem som leverer og betaler tjenesten. Derfor må sykehus og kommunale helsetjenester samarbeide tettere. Vi vil gi kommunen en større rolle i helsefellesskapene, som er møteplasser mellom kommunene og sykehusene. Vi vil sikre lokalt forankret ledelse på alle landets sykehus. 
Pasienter med lang reisevei til behandling skal ha tilbud om raskeste 
reisealternativ hjem.
Den samlede detaljstyringen av sykehusene opptar ressurser som 
kunne vært bedre anvendt. Det er nødvendig med en bred gjennom-gang av arbeidsprosesser og målstyring i sykehusene for å få til en bedre og mer tilpasset arbeidsdeling til beste for pasientene.
Helserehabilitering er viktig for å kunne delta i samfunnet igjen. Vi må 
opprettholde tilbudet om spesialisert rehabilitering, samtidig som vi videreutvikler det eksisterende rehabiliteringstilbudet i kommunen. Vi vil styrke ettervern i kommunen med et bredere, brukerstyrt tilbud. 
Vår psykiske og fysiske helse henger sammen og må likestilles.Vi må trappe opp arbeidet med psykisk helse. Psykiske plager er like 
reelle som fysiske plager, og vi må sikre at en større andel av helse-budsjettene brukes på psykisk helsetilbud. 
Vi anerkjenner at noen vil ha behov for livslang eller langvarig oppføl-
ging for sine psykiske helseutfordringer, på samme måte som kroni-kere i somatikken har det.
God behandling av psykisk sykdom krever brukermedvirkning og 
behandlingsopplegg tilpasset den enkelte. Derfor vil vi gå vekk fra bruk av pakkeforløp innenfor psykisk sykdom, men beholde behand-lingsfrister og rettigheter for pasientene.
Vold og overgrep fører til angst, depresjoner og psykiske lidelser. 
Derfor prioriterer vi å finansiere opptrappingsplanen for barn og 57
58unges psykiske helse og opptrappingsplanen mot vold og overgrep 
mot barn. 
Overgangen til voksenlivet gjør oss sårbare. Derfor vil vi bygge ut både 
forebyggende og behandlende tilbud til ungdom og studenter.
Skal vi få ned selvmordstallene i Norge, må forebygging og oppfølging 
starte tidlig. Vi vil etablere programmet Youth Aware of Mental Health i Norge, først som en prøveordning og på sikt som et tilbud til alle elever på ungdomstrinnet.
Vi vil minimere bruken av tvang innen psykisk helsevern. Samtidig 
anerkjenner vi at personer med alvorlige psykiske lidelser har et særskilt behov for beskyttelse i kritiske sykdomsperioder, og vi vil legge til rette for at behovet for beskyttelse blir ivaretatt. Vi er opptatt av å finne løsninger der pasienten i størst mulig grad er med på å bestemme behandlingsformen. 
For noen av de sykeste pasientene kan det være behov for et langvarig 
eller livslangt heldøgns omsorgstilbud med tett medisinsk-psykiatrisk oppfølging. Vi vil bygge ut flere slike plasser.
Rettsvernet til pasienter under tvunget psykisk helsevern må styrkes, 
slik at man jevnlig får en reell faglig overprøvingsmulighet for bruken av tvang.
Psykisk helse må prioriteres innenfor førstelinjetjenesten, og hjelpen 
må gjøres mer tilgjengelig. Det må bli lettere å få hjelp uten å måtte stå på venteliste i mange måneder. Vi ønsker å øke legevakttjenestens kompetanse innenfor psykiatri og samtidig øke antall behandlings-plasser, spesielt for å forebygge selvmord. De med de mest alvorlige utfordringene må prioriteres høyere. For denne gruppen bør det være egne, statlig finansierte bo- og behandlingstilbud.
Vi vil styrke sikkerheten til personal i kommunal rustjeneste og psykisk 
helsetjeneste.59Veteraner som har tjenestegjort møter altfor ofte utfordringer når de 
kommer hjem, både fysisk og psykisk. Vi vil styrke helsevesenets tilbud til denne gruppen, som har spesielle behov som ikke deles av andre samfunnsgrupper. Vi vil sikre veteranenes klageadgang gjennom utvi-delse av Forsvarets ombudsordning.
Vi ser på forskning, innovasjon og bioteknologi som nøkler til  
framskritt.Mobile helseløsninger, som helseapper, måleinstrumenter og selvtes-
ter, styrker helsetilbudet. Vi vil legge til rette for å bruke slike apper i forbindelse med opptrening og rehabilitering hjemme. Slike løsninger må ivareta personvernet på en god måte. 
I dag lever kvinner lenger enn menn, men opplever samtidig mer 
sykdom. Vi har fortsatt mangelfull medisinsk kunnskap om kvinners helse. Vi vil bevilge mer til forskning på kvinnehelse. Vi er opptatt av å sikre en lik og rettferdig behandling av alle kjønn i helsevesenet.
Vi vil ta i bruk de mulighetene teknologien gir oss. Medisinsk forskning 
gir oss nye behandlingsmuligheter, og vi vil derfor sikre en moderne og liberal bioteknologilov. Vi vil tillate at genterapi brukes til å fore-bygge og behandle mindre alvorlige sykdommer, dersom behand-lingsrisikoen er lav. Vi vil også at genterapi bare skal brukes for å løse sykdomsutfordringer. 
Et barns tilknytning til sine omsorgspersoner skjer på mange måter. 
Felles gener er ikke avgjørende. Vi vil derfor åpne for at infertile kvinner eller par skal kunne få barn ved samtidig egg- og sæddonasjon (embryodonasjon). Vi vil tillate regulert altruistisk surrogati i Norge og sørge for juridisk vern av barn født av surrogatmor i utlandet. Vi vil også etablere klare rettigheter for surrogatmor. 
Alle barn trenger foreldre. Vi vil doble adopsjonsstøtten og sikre adop-
tivforeldre samme permisjonsrettigheter som de som føder egne barn.
Vi vil legge godt til rette for trygg svangerskapsomsorg og vil gjen-60nomgå kriteriene for fosterdiagnostikk for å avdekke alvorlig arvelig 
sykdom og utviklingsavvik. Vi vil senke terskelen for hvem som kan benytte seg av genetiske undersøkelser av befruktede egg. I tillegg vil vi tillate å lagre eggstokkvev, egg og sæd på ikke-medisinsk grunnlag, så lenge det betales av brukeren. 
Retten til selvbestemt abort er en viktig og hardt tilkjempet rettighet. 
Det er kvinnen som skal bestemme om hun vil bære fram barn. Derfor vil vi utvide den selvbestemte retten til abort til uke 18 og avvikle abortnemndene. Vi vil sikre adgang til god rådgiving og oppfølging. Samtidig er denne retten under konstant press i flere deler av verden. Vi vil derfor at retten til selvbestemt abort skal inkluderes i retten til å bestemme over egen kropp og anerkjennes som en menneskerettig-het.
Rusavhengighet skal alltid møtes med omsorg, behandling og  
verdighet. Liberal rusomsorg tar utgangspunkt i den enkelte rusavhengiges situ-
asjon. Vi må gjøre veien deres til hjelpeapparatet så kort som mulig. Derfor mener vi at avkriminalisering for besittelse av mindre mengder narkotika til eget forbruk er viktig. Legemiddelassistert rehabilitering (LAR) må videreføres, men ordningen må i større grad skje på bruker-nes premisser, og det må tillates flere medikamenter.
Prøveordningen med heroinassistert behandling (HAB) må utvides 
til flere byer og gjøres permanent som et tilbud for dem med tyngst rusavhengighet. Vi vil tilby kvinner med alvorlig rusavhengighet gratis langtidsvirkende prevensjon. Vi vil også følge opp avkriminalisering med en opptrappingsplan som gir økt kompetanse og bemanning i primærhelsetjenesten. Den bør dels være øremerket og dels søkbar for kommunene. Alle må sikres et tilbud om rusbehandling senest 24 timer etter avrusning.
Forbud fører til at lettere stoffer blir lett tilgjengelig og er en døråp-
ner inn i kriminelle miljøer og til tyngre narkotiske stoffer. Vi vil derfor redusere skadevirkningene gjennom streng regulering og helsehjelp, 61ikke forbud og stigmatisering. Når det gjelder cannabis, mener vi 
at det foreligger nok internasjonal kunnskap og erfaringer fra andre land til at fordelene for samfunnet ved en regulert omsetning synes å oppveie ulempene.
Vi vil satse mer på forebyggende arbeid og informasjonskampanjer 
rettet mot ungdom for å redusere bruken av narkotiske stoffer.
Vi vil gi barn og unge bedre seksualitetsundervisning I en kultur preget av likestilling blir alle mennesker respektert og kan 
føle seg trygge uavhengig av blant annet kjønn, seksuell orientering og funksjonsvariasjon. Friheten til å uttrykke seksuell identitet og kjønns-uttrykk og leve ut sin seksuelle orientering er et kvalitetstegn ved et liberalt samfunn. Vi vil ha en bred tilnærming til seksualitetsopplæring slik at barn og unge opplever skolen som en trygg arena for å lære om kropp og helse, integritet og grensesetting, lyst og mangfold.
Vi vil gi eldre mer frihet og trygghet.De aller fleste ønsker å bo hjemme så lenge som mulig, og det vil vi 
legge til rette for blant annet gjennom økt utvikling og bruk av velferd-steknologi. I møte med eldrebølgen vil vi øke antallet studieplasser i sykepleierutdanningen og etablere flere omsorgsboliger og bofelles-kap for eldre og syke.
Det skal sikres et godt tegnspråklig sykehjemstilbud for eldre som 
ønsker det. 
Vi vil støtte opp om nye, varierte boformer som legger opp til sosialt 
fellesskap og aktivitet i hverdagen. Vi vil satse på hjemmetrening, og vi vil at alle som ønsker det, skal ha et eget rom på sykehjem. Der personer med behov for helsehjelp vil bo sammen, vil vi legge til rette for det. 
Vi ønsker private tilbydere av omsorg velkommen. Det betyr større 
valgfrihet for den enkelte og bidrar til å videreutvikle sosialt entrepre-nørskap og innovative løsninger som kommer hele samfunnet til gode. 62Eldrereformen «Leve hele livet» gir eldre større frihet og selvbestem-
melse i hverdagen. Vi vil derfor videreføre denne.
Alle skal føle seg trygge ved livets slutt, ha en hånd å holde i og bli 
behandlet av fagfolk med spesialkompetanse, uansett om man velger å dø hjemme eller på sykehus. Vi vil styrke de palliative tjenestene for alle aldersgrupper. 
Frihet stopper ikke ved Norges landegrenser 
Aldri før har flere mennesker i verden vært på flukt fra krig, klimafor -
andringer, nød og elendighet. Menneskerettighetene opphører ikke ved landegrensene, og vi mener at alle mennesker på flukt har rett til beskyttelse. 
Vi skal bidra med hjelp i nærområdene hvor mange er på flukt, vi skal 
ta imot kvoteflyktninger som blir fordelt gjennom FN, og vi skal sørge for at de som søker asyl i Norge, blir behandlet på en human måte. Vi vil at klimaflyktninger skal anerkjennes som flyktninger.
Norge støtter europeisk samarbeid og koordinering av flyktning- og 
asylpolitikken. Norge bør ta et større ansvar for ankomster til Europa, basert på folketall, økonomisk evne og norske kommuners kapasitet til å ta imot og integrere dem som får innvilget sine asylsøknader basert på et reelt beskyttelsesbehov.
Vi vil at Norge skal ta en større del av ansvaret for folk på flukt. Derfor 
vil vi ta imot flere kvoteflyktninger. Vi mener at Norge bør ta imot minst så mange kvoteflyktninger som FN ber oss om.
De som kommer til Norge, skal få sine asylsøknader behandlet på en 
skikkelig måte og innen rimelig tid. De som har behov for beskyttelse, skal få opphold, samtidig som de som ikke har et slikt behov, raskt skal returneres.
Vi vil at folk som har rett på beskyttelse, raskt skal integreres i det 
norske samfunnet. Det er uheldig for integreringen at flyktninger lenge må ha midlertidig oppholdstillatelse for å få permanent opp-63holdstillatelse. Derfor vil vi redusere perioden med midlertidighet og 
heller gi trygghet til folk på flukt.
Vi vil føre en liberal og human asyl- og innvandringspolitikk som tar 
vare på dem som har behov for beskyttelse.
Flyktningspørsmål løses best gjennom internasjonalt samarbeid. FNs 
rolle er avgjørende. Vi vil bidra til å styrke stillingen til FNs høykommis-sær for flyktninger og bidra til aksept rundt anbefalingene som kommer derfra. Derfor vil vi at Norge skal ligge i forkant og som en hovedregel legge seg på den linjen som er foreskrevet av høykommissæren.
Vi mener det er uansvarlig å sende mennesker tilbake til land der de 
risikerer å bli utsatt for krig, dødsstraff, tortur, forfølgelse eller annen umenneskelig og nedverdigende behandling. 
Vi vil ikke at flyktninger skal returneres til krigsherjede land og 
områder. Derfor vil vi gjeninnføre rimelighetsvilkåret, som hindrer slike asylreturer.
Mange land er så preget av svake offentlige institusjoner eller svært 
høye ankomsttall at de ikke makter å behandle asylsøknader. Vi vil ikke at flyktninger skal sendes tilbake til slike land. 
Barn er spesielt sårbare, og barn på flukt har et særskilt behov for 
beskyttelse. Det er grunnen til at vi alltid setter barnas beste først i asylspørsmål. 
Når asylsøknader behandles, skal barnas beste alltid veie tyngst. 
Derfor vil vi gi permanent opphold til barn med reelt beskyttelsesbe-hov som flykter alene til Norge. Vi vil at barnevernet skal ta omsorgs-ansvaret for de barna det gjelder, herunder aldersgruppen 15–18 år, som i dag kommer under utlendingsmyndighetenes omsorgsansvar.
Barn skal ikke betale prisen for foreldrenes handlinger. Vi vil kjempe 
for at lengeværende asylbarn skal få bli i landet, selv om foreldrene har oppgitt feil informasjon på asylintervju.64Alle barn har rett til en utdanning, uansett hva slags oppholdsstatus 
de har. Derfor vil vi sørge for at alle barn og unge i Norge har rett til barnehage, grunnskole og videregående utdanning.
I dag blir utvisning brukt i altfor mange straffesaker der hensynet til 
barnas beste tilsier noe annet. Derfor vil vi vurdere om det er andre straffeformer som heller kan brukes, slik at barnas beste ikke svekkes. 
Mennesker på flukt skal også sikres grunnleggende rettigheter i 
Norge. I møte med offentlige myndigheter skal sårbare mennesker bli møtt med respekt og forståelse. 
Alle skal ha frihet til å bo og leve med familien sin, så sant det er mulig. 
Derfor vil vi gjøre det enklere å søke om å få innvilget familiegjen-forening. I dag er det også en tidsbegrensning for flyktninger om å søke familiegjenforening uten å måtte betale et omfattende gebyr. Vi vil derfor redusere gebyret kraftig slik at flere kan gjenforenes med sine familiemedlemmer. 
Grunnforutsetningene for å kunne bidra til samfunnet er arbeid og 
god helse. Papirløse emigranter bør derfor få arbeidstillatelse og rett til grunnleggende helsehjelp, slik alle andre grupper i Norge har.
I dag kan midlertidige oppholdstillatelser trekkes tilbake hvis forhol-
dene endrer seg i hjemlandet til asylsøkeren. FN rapporterer jevnlig om hvilke land som kan betraktes som trygge for retur. Vi vil endre denne praksisen slik at en oppholdstillatelse ikke kan trekkes på bak-grunn av slike endringer. Dette vil gi forutsigbarhet og trygghet til en utsatt gruppe.65
Hvordan gir vi alle friheten til å delta  
i samfunnet?
Arbeidsplass, skole og høyere utdanning er viktige arenaer der 
mennesker lever ut sine drømmer og ambisjoner. Men så lenge noen grupper blir stående utenfor samfunnet, hjelper det lite om de har formell tilgang på arbeidsmarkedet og utdanningssystemet. Vi vil gi alle friheten til å delta i samfunnet vårt på lik linje. Det gjelder om du lever med en funksjonsvariasjon, tilhører en minoritetsgruppe, har lav inntekt, er rusavhengig eller er asylsøker.  
Uten tilgang på kultur og idrett blir livet fattig. Uten reelle mulig-
heter til å være med på å utforme politiske avgjørelser er friheten begrenset. Vi vil at alle skal ha friheten til å delta på lik linje. 
Et mer fleksibelt arbeidsmarked som gir alle en sjanse
Arbeid gir oss økonomisk frihet og muligheten til å utvikle oss som mennesker og medborgere. Vi bidrar til fellesskapet, til egen og andres velstand. Vi lærer nye ferdigheter og blir kjent med nye men-nesker. Egen inntekt gir oss frihet til å leve det livet vi selv ønsker. 
Vi vil at flest mulig skal få ta del i arbeidslivet. Vi vil bygge et system 
som gir trygghet og fleksibilitet i hverdagen. Arbeidsmarkedet og arbeidshverdagen forandrer seg. Delingsøkonomien gjør at vi får flere oppdragsgivere og en mer fleksibel arbeidsdag. Det er fint, men krevende for noen. Vi trenger et system som gir rom for løsninger som i større grad er skreddersydde for den enkelte. Samtidig har trygghet i arbeidslivet en viktig egenverdi. 
Vi vil gi flere muligheten til fast stilling. Vi vil ha mer fleksibilitet, men 
ikke på bekostning av tryggheten mange finner i faste stillinger. 
Vi vil jobbe for å redusere ufrivillig deltidsarbeid og for at de som 
ønsker hele stillinger, skal få det. Vi vil vurdere en oppmykning av reglene i arbeidsmiljøloven som gir rom for fleksibilitet, men sikre og forsterke arbeidstidsbestemmelser som støtter opp om hele, faste 66
stillinger. Vi vil også gi mennesker som ønsker å jobbe mer intensivt 
over en begrenset periode, muligheten til å gjøre dette. 
Vi vil stramme inn på hvor lenge det er mulig å være midlertidig ansatt 
i staten. Staten er mer stabil enn privat sektor, men det er en utfor-dring at altfor mange går ufrivillig og lenge i midlertidige stillinger. 
Arbeidslivskriminalitet stjeler fra fellesskapet og skaper mer utrygg-
het for vanlige arbeidstakere. Vi vil at alt arbeid skal skje innenfor klart definerte lovlige rammer. 
Vi har etablert nye sentre for å bekjempe arbeidslivskriminalitet. Vi vil 
styrke dem slik at misbruk og kriminelle handlinger blir avdekket tidligere. 
Mangel på informasjon er fortsatt en stor utfordring i møte med 
arbeidslivskriminalitet og sosial dumping. Forbrukerne må få mer informasjon slik at de kan unngå å engasjere useriøse aktører som bryter norske arbeidsvilkår. 
For at et seriøst arbeidsliv skal fungere, trenger vi varslere. Vi vil gjøre 
det så enkelt og sikkert som mulig for varslere å stå fram om lovstri-dige eller uetiske forhold i arbeidslivet. Vi vil endre arbeidsmiljøloven for å styrke varslerens stilling. 
Gode resultater oppstår i samarbeid mellom flere parter. Vi vil at 
konfliktnivået i norsk arbeidsliv skal være lavt.
Venstre var initiativtaker til hovedavtalen, som senere utviklet seg 
til det moderne trepartssamarbeidet. Trepartssamarbeidet mellom stat, arbeidsgiver og arbeidstaker er hovedgrunnen til at vi har et lavere konfliktnivå om lønnsforhandlinger og andre arbeidsvilkår i Norge enn i andre land. 
Vi setter organisasjonsfriheten høyt og vil verne om den. Det er posi-
tivt at arbeidstakere og arbeidsgivere organiserer seg for å styrke egne interesser og samarbeider for å løse samfunnsutfordringer. Vi støtter opp om løsninger som de tre partene er enige om, som et godt 67
alternativ til offentlig regulering og kontroll. Vi mener at organisa-
sjonsfrihet er avgjørende, og er opptatt av at arbeidstakere skal kunne organisere seg i den organisasjonen der de føler seg mest hjemme. Samtidig vil vi sikre grunnleggende rettigheter for alle i sitt yrkesliv, også for de som ikke er fagorganisert. 
For å støtte opp under dem som velger å organisere seg, vil vi opprett-
holde fagforeningsfradraget. 
Ny teknologi gir oss mange nye muligheter og arbeidsformer. Ny 
teknologi reduserer kostnader og øker utvalget av produkter og  tjenester. Ny teknologi gjør det enklere å koble sammen arbeids-taker, arbeidsgiver, tjenester og varer. Det gjør livet vårt enklere og mangfoldet større. Vi er positive til en velregulert delingsøkonomi.
De sosiale rettighetene i arbeidslivet er ikke like omfattende for 
selvstendig næringsdrivende og enkeltpersonforetak som for vanlige arbeidstakere. Koronapandemien viste oss at behovet for trygghet eksisterer i alle grupper. Vi vil sikre permanente inntektssikringsord-ninger for selvstendig næringsdrivende og nedsette et utvalg som skal gjennomgå de sosiale rettigheter for selvstendig næringsdri-vende og komme med forslag til større grad av likebehandling. 
Teknologien gjør det mulig for stadig flere å jobbe hjemmefra. Vi vil 
legge til rette for mer frivillig bruk av hjemmekontor og en mer flek -
sibel arbeidsdag for dem som ønsker det. Koronapandemien har framskyndet en utvikling hvor skillet mellom arbeidstid og fritid vil bli mindre tydelig, og hvor bruk av hjemmekontor vil bli en mer eller mindre varig løsning for mange arbeidstakere. Dagens arbeidsmiljølov er svært lite tilpasset et slikt arbeidsmarked. Vi vil derfor nedsette et offentlig utvalg som skal foreslå endringer i arbeidsmiljøloven som både sikrer arbeidstakernes rettigheter i en ny tid og økt fleksibilitet for arbeidsgivere knyttet til krav på arbeidsplassen.
Det viktigste velferdstiltaket er å gi flere muligheten til å delta i 
arbeidslivet. Vi vil ha et arbeidsliv som er fleksibelt nok til å passe for folk med ulike forutsetninger. 68
Vi vil videreføre uførereformen slik at den graderte uføretrygden gjør 
det enklere å kombinere deltidsarbeid med uføretrygd. Hensikten med det er å gi uføretrygdede muligheten til å jobbe ut fra de forut-setningene de har. Graderingen må være fleksibel, slik at det er mulig å prøve både en høyere og en lavere grad av arbeid en periode.
Vi vil gjøre det enklere for unge mennesker å komme inn i arbeidslivet 
igjen ved arbeidsledighet. Vi vil derfor vurdere om det offentlige skal gi lønnstilskudd til bedrifter som ansetter unge arbeidsledige.
Vi vil redusere antall unge som mottar arbeidsavklaringspenger. Vi vil 
derfor prioritere flere arbeidsrettede tiltak i NAV for denne gruppen. De skal få tettere og bedre oppfølging for å komme seg raskt tilbake til arbeidslivet.
Vi ønsker en hverdag der alle skal få lik behandling i møte med NAV. Vi 
trenger bedre overgang mellom sykepenger og arbeidsavklaring. Vi ønsker derfor at langtidssykemeldte skal starte med en aktivitetsplan. Slik sikrer vi at oppfølging gjennom sykemeldingsperioden kan bli en start på arbeidsavklaringsperioden. 
Mange enslige som mottar uføretrygd, arbeidsavklaringspenger eller 
andre ytelser fra folketrygden, lever under fattigdomsgrensen. Vi vil derfor øke nivået på minsteytelsene for enslige.
Vi ønsker å se på ulike løsninger knyttet til borgerlønn eller minste-
lønn, og er positive til forsøk i utvalgte kommuner med én eller flere varianter av borgerlønn. Framtidas arbeidsmarked krever helt nye løsninger, og debatten om ulike muligheter må begynne nå. 
Alle skal ha muligheten til å delta etter evne. Arbeidslivet er for alle. Venstre innførte tredelt foreldrepermisjon for å sikre større grad av 
likestilling mellom foreldrene. Vi vil opprettholde denne ordningen slik at begge foreldre får 15 uker permisjon hver, mens 16 uker forde-les fritt. 69
Retten til foreldrepermisjon skal være individuell, og derfor vil vi at far 
skal få selvstendig uttaksrett til farspermisjon og adopsjonspermisjon. Vi ønsker å utrede et alternativ der «sykt barn-dager» gjøres til «sykt barn-timer», for å øke fleksibiliteten og likestillingen i familiehverdagen.
Det offentlige har en viktig rolle når det gjelder å sikre inkludering av 
mennesker med funksjonsvariasjoner eller hull i CV-en. Vi vil gi flere mennesker med funksjonsvariasjoner jobbmuligheter. 
Vi trenger både kvinner og menn i alle bransjer og stillinger. Derfor 
vil vi fortsette å endre norske stillingstitler slik at de blir mest mulig kjønnsnøytrale. 
Vi blir alle eldre, og i dag lever vi lenger og holder oss friskere enn 
generasjonene før oss. Det finnes mange ulike måter eldre kan bidra til samfunnet på, og vi vil at de skal ha den muligheten. 
Stadig flere ønsker å jobbe etter at de når pensjonsalderen. Det er 
positivt, men samtidig må begrensningene i trygdesystemet blant annet knyttet til aldersgrense i sykelønnsordningen og opptjening til alderspensjon oppheves, slik at eldre arbeidstakere ikke mister rettig-heter ved å stå lenge i jobb. 
Pensjonsreformen har lagt opp til at pensjonsalderen heves i takt med 
økt forventet levealder. Vi vil videreføre reformen slik at folk kan stå lenger i arbeidslivet. Samtidig er det viktig at det stimuleres til privat pensjonssparing, og at ordningene knyttet til obligatorisk tjeneste-pensjon (OTP) styrkes. Vi vil derfor innføre rett til å opptjene pensjon fra første krone både i offentlig og privat sektor og gradvis øke minste innskuddsprosent i foretakspensjonsordningene til 4 prosent. Særal-dersgrenser og 85-årsregelen ønsker vi å erstatte med en ordning der det er bestemte oppgaver som har aldersbegrensning, og ikke hele sektorer eller yrkesgrupper.
Andelen eldre av dem som har lavest inntekt, minker stadig. Noen eldre har 
likevel blitt hengende etter økonomisk. Det gjelder spesielt aleneboende minstepensjonister. Vi vil derfor prioritere å øke deres pensjonsnivå. 70
For å sikre et trygt og fleksibelt arbeidsmarked med muligheter for 
alle må NAV få frihet til å formidle arbeid ved å ta i bruk ny teknologi og forenklet regelverk. 
Vi vil gi folk raskere og bedre oppfølging hos NAV ved å gi saksbe-
handlerne bedre verktøy som automatiserer og forenkler arbeidet deres. 
Vi vil gi NAV lokalt og regionalt større rom til å finne de løsningene 
som passer best for den enkelte bruker. Vi vil at kontorene skal måles på metoder, ikke resultater. Mer metodemangfold vil også gi konto-rene muligheten til å lære av hverandre. 
Kultur, idrett og fysisk aktivitet skal være åpent og  
tilgjengelig for alle
All kultur er ytringer. Et åpent og liberalt samfunn legger til rette for 
alle ytringsformer. Kulturpolitikken har sitt utgangspunkt i ytringsfri-hetens infrastruktur og er viktig for å bygge demokratiet vårt. Kulturen skal være tilgjengelig og speile mangfoldet i samfunnet. Kultur bygger identitet, dannelse og fellesskap. 
Kulturen skal favne både bredt og smalt. Kulturpolitikken skal bidra 
til økt mangfold. Det skal bli enklere og tryggere å satse på kultur og idrett, og vi trenger både topp og bredde. 
Kulturarven og språket former oss både som enkeltmennesker og 
som fellesskap. Vi vil ha sterke kulturinstitusjoner og et fritt kulturfelt som blomstrer. Det vil gi oss et mangfoldig tilbud med mange for -
skjellige ytringer. 
Vi vil gjøre det enklere og tryggere å være kunstner. Det er et viktig samfunnsgode at det skapes og investeres i norsk 
kunst og kultur, og at det som produseres, kan gjøres tilgjengelig for alle. Den som skaper et åndsverk, skal ha vern mot misbruk og skal sikres rimelig vederlag. 71
Det skal lønne seg å støtte opp om kulturlivet. Vi vil stimulere til giver-
glede og sikre kulturen flere ben å stå på. Vi vil derfor øke grensen på skattefradrag for private givere til frivillige organisasjoner til 5 G, og for næringslivsgaver til 50 G.
Det tar tid å slå seg opp som kunster. Vi vil derfor sikre at Innovasjon 
Norges støtteapparat også er tilpasset kulturnæringer i en etable-ringsfase. 
Vi vil støtte norske artister, opphavere og utgivere blant annet ved å 
øke publiseringsstøtten for musikkinnspillinger. Vi vil videreføre krav om bruk av norsk musikk i NRK og TV 2 og stimulere til bruk av norsk musikk i andre kommersielle radio- og TV-kanaler.
Enten vi går på festival, teater, bibliotek eller museum: Kulturinstitu-
sjoner er til for alle. Vi vil sikre bredde og mangfold i kulturtilbudet. 
Kulturinstitusjonene, kulturhus, samfunns- og grendehus og digitale 
tjenester binder landet sammen og skaper unike kulturmiljøer i hele landet. Vi har etablert støtteordningen for regionale kulturbygg og vil fortsette å styrke ordningen i neste stortingsperiode. 
Vi vil gi kulturskolene større frihet til å bestemme egne satsingsom-
råder. Vi vil videreutvikle kulturskolene som inkluderingsarenaer for å forebygge utenforskap. I tillegg vil vi styrke samarbeidet mellom kul-turskolen og grunnopplæring i grunnskolen og på videregående skole. Barn og unges stemmer skal høres i alle deler av kulturlivet. 
Vi ønsker en utvikling av bibliotekene hvor de, i tillegg til å være møte-
plass og felles storstue, kan fungere som folkeverksted. Folkeverk-stedtanken bygger opp under prinsippet om deling, samhold og at man ikke trenger å eie alt. 
Idrett, friluftsliv og fysisk aktivitet gir frihet, tilhørighet og bedre folke-
helse. Vi vil at alle skal få muligheten til å drive med det de brenner for. 
Derfor er det viktig at det tilrettelegges for et mangfold av aktiviteter 72
tilpasset de lokale behovene. Vi vil bruke den offentlige støtten for å 
stimulere til dette.
Vi vil sikre gode frifondordninger for barne- og ungdomsorganisasjo-
ner og bedre rammevilkårene for dem som driver med organisert og egenorganisert idrett og fysisk aktivitet.
Pengespill skal i minst mulig grad føre til avhengighet. Vi vil at over-
skudd fra pengespillmarkedet i Norge skal gå til samfunnsnyttige formål og frivillig sektor. Venstre vil evaluere spillpolitikken, inkludert spillmonopolet, og stanse Norsk Tippings gratisreklame på NRK. 
Dataspill og e-sport er i vekst, og unge spillere trenger møteplasser 
og økt anerkjennelse. Vi vil derfor at e-sport skal bli et eget valgfag. E-sporten mangler i dag lokaler, og vi vil derfor at flere offentlige bygg skal stilles til rådighet for samlinger. E-sportdeltakere får ikke idretts-visum for å delta på turneringer i Norge. Vi vil endre denne regelen slik at de defineres som idrettsutøvere med rett til visum. 
Over halvparten av oss er engasjert i ulike former for frivillig arbeid. Vi 
verdsetter mangfoldet og vil gjøre det enda enklere å bli frivillig. 
Frivillig arbeid er limet i lokalsamfunnet og en kilde til personlig 
utvikling. Vi vil legge til rette for flere møteplasser og lokaler til kul-turarbeid for frivillige. 
Innsatsen til de frivillige organisasjonene utgjør en stor verdi. Vi vil 
gjøre hverdagen deres lettere ved å forenkle registreringsordninger og rapporteringskrav for frivillige organisasjoner. Vi vil også trappe opp momskompensasjonsordningen for frivillige lag, slik at de får dekket sine momsutgifter. 
Kulturinstitusjonene finansieres gjennom et spleiselag mellom private 
gaver, billettinntekter og offentlig støtte. Når staten deltar med støtte, må også kommunale og private aktører øke sitt bidrag. Vi vil gi sekto-ren flere ben å stå på ved å styrke gaveforsterkningsordningen og øke de nasjonale utviklingsmidlene. 73
Kirkene er bærere av historie og tradisjon, tilhørighet og identitet, og 
derfor må vi ta vare på dem. Vi vil etablere et eget vedlikeholdsfond innen 2030 for å sette i stand verneverdige og fredede kulturbygg av nasjonal verdi. 
Språk er formidler, kulturbærer, identitet og ytring i ett. Vi vil gi rom 
for både nynorsk og bokmål som skriftspråk. 
Språk er grunnlaget for frie ytringer. Vi vil styrke norsk som samfunns-
bærende språk og ta vare på det norske språkmangfoldet.
Utgangspunktet for den norske jamstillingspolitikken er at de to offi-
sielle skriftspråkene nynorsk og bokmål er likestilte. Det er en demo-kratisk rett å få se og bruke sitt eget språk, og det er et overordnet språkpolitisk mål at det skal være like lett å være nynorskbruker som bokmålsbruker. Det offentlige har et særlig ansvar for å styrke nynorsk.
Sidemålsordningen i skolen skal styrkes, begynne tidligere og avslut-
tes med egen karakter og eksamen i 10. klasse og siste året på videre-gående skole. Nynorskelevene skal sikres retten til å gå i egen klasse også på ungdomsskolen, og lik rett til og tilgang på digitale læremid-del på nynorsk.
Det offentlige skal bruke et klart og godt språk som alle kan forstå. 
Allmennkringkastere skal ha like og skjerpede språkkrav – også på nett. Nynorske medietiltak som NRK Nynorsk mediesenter, Nynorsk avissenter og Nynorsk Pressekontor skal styrkes, og vi vil opprettholde sterke støtteordninger for norsk litteratur, spill, filmer og lydbøker samt styrke kulturinstitusjoner som fremmer nynorsk som scenespråk.
Lesing fremmer demokrati, dannelse og kritisk refleksjon og er med på 
å utvikle kunnskapsnasjonen Norge. Derfor har vi et ansvar for at det også i framtida blir skrevet og utgitt bøker på norsk, i tillegg til at det oversettes bøker til norsk. Vi ønsker et bredt litteraturutvalg på alle norske skriftspråk og vil opprettholde et mangfold i bokhandelen. 
Mediene har en viktig og samfunnskritisk funksjon. Derfor må medi-74
estøtten være forutsigbar. De redaktørstyrte journalistiske mediene 
er demokratiets infrastruktur. Nyhetsformidling og offentlig samtale formidlet gjennom disse er sentralt i et avansert, kunnskaps- og tillits-basert demokrati. 
Vi vil modernisere og styrke mediestøtten for å sikre et mangfold av 
utgivelser på ulike plattformer og norsk journalistisk innhold. Vi vil videreføre og styrke innovasjonsordningen for digital medieutvikling og øke tilskuddet til medier på minoritetsspråk. Vi vil innføre merver-diavgiftsfritak for all digital journalistikk for å styrke innholdsproduk-sjon på norsk, og vi vil vurdere å innføre midlertidig skattefritak for andel av redaksjonelle kostnader for mediehus som formidler nyheter, samfunnsdebatt og aktualiteter. Vi vil arbeide for at internasjonale medieaktører som opererer i Norge, må forholde seg til norske kon-kurransevilkår.
Vi vil støtte både norskspråklige og samiskspråklige musikere og 
legge til rette for mer bruk av publiseringsstøtte for norsk og samisk musikk. Vi vil videreføre krav om bruk av norsk og samisk musikk. 
Den språklige kraften blir til av dem som bruker språket, men også av 
offentlige institusjoner. Nynorsk, bokmål og samisk er likestilte språk -
former. Samer har rett til å uttrykke seg på sitt eget språk. Vi vil sikre samisk språk gode rammebetingelser og styrke mulighetene for å lære seg samisk. Dette innebærer også lovfestet rett til samisk barnehage-plass. Vi vil sikre at samiske barn får tilgang på flere bøker, spill, digi-tale plattformer og filmer på sitt eget språk.
Vi skal verne om og fremme og videreutvikle alle minoritetsspråk i Norge: 
kvensk, romani, romanes og tegnspråk. Det må lages undervisningsma-teriale for disse språkene, og kunnskap om de ulike kulturene må innlem-mes i undervisningen. Vi vil styrke språkarbeidet i Nordisk råd.
Vi feirer mangfold og inkluderer alle
Alle mennesker har rett til å velge hvordan de vil leve livet sitt. Mang-fold og inkludering handler om å sikre alle mennesker sine rettigheter, uavhengig av forutsetninger og bakgrunn. 75
Vi vil ha et samfunn som sikrer at alle mennesker opplever trygghet, 
like muligheter og frihet til å bestemme over eget liv og egen kropp, uavhengig av kjønn, funksjonsevne, seksuell orientering, alder, etnisi-tet, religion og kjønnsidentitet.
Vi vil gi alle et godt skole- og fritidstilbud.Det er avgjørende at alle barn får tatt del i undervisning og lek på likt 
grunnlag. Vi vil derfor ikke la foreldre frata barna friheten til å delta på skoleaktiviteter basert på religiøs overbevisning. 
Familier der foresattes forutsetninger gjør at barna er ekstra utsatt, 
trenger mer oppmerksomhet fra det offentlige. Vi vil derfor etablere egne innsatsgrupper i skolehelsetjenesten som kan følge opp slike familier. 
Vi vil gi alle muligheten til å delta i arbeidslivet. På tross av høy 
sysselsetting i Norge står mange nyankomne innvandrere fra lav
-
innt
ektsland utenfor arbeidslivet. 
Lediggang er frustrerende og demotiverende. Derfor vil vi gi asyl-søkere og ureturnerbare flyktninger midlertidig arbeidstillatelse og aktivitetsplikt. Slik kan de bidra til fellesskapet mens de venter på at asylsøknadene deres blir behandlet. 
Å lære seg norsk er avgjørende for å bli en del av arbeids- og sam-
funnsliv. Mange, særlig arbeidsinnvandrere, får til tross for dette ikke norskopplæring i dag. Vi vil utvide retten til norskopplæring slik at den inkluderer alle med oppholdstillatelse som har behov for å lære norsk. Vi vil også sikre at de med særlig svake norskkunnskaper etter lengre tid i Norge får utvidet rett til norskopplæring.
Deltakelse i arbeidslivet er det viktigste virkemiddelet for integrering. 
Derfor vil vi etablere en prøveordning der arbeidsgiver mottar inte-greringstilskudd. Det er et alternativ til å finansiere arbeidstakerens deltakelse på introduksjonsprogrammet som skal gi nyankomne flykt -
ninger grunnleggende språkkunnskaper og forståelse for samfunn og arbeidsliv i Norge. 76
Etternavnet ditt har i dag for mye å si for om du blir kalt inn til jobbin-
tervju eller ikke. Vi vil derfor innføre anonyme søknader til det offent -
lige, slik at du får jobben med bakgrunn i kvalifikasjonene dine, ikke etternavnet eller tilhørigheten din. 
I dag finnes det tilbud som gjør at flyktninger som ikke har fullført et 
studium for å bli sykepleier eller lærer, kan ta resten av studiet i Norge. Vi vil utvide denne ordningen til å omfatte flere utdanninger. 
Vi vil bedre samarbeidet mellom offentlige, private og ideelle 
aktører for å kunne gi dem som trenger det, ekstra støtte for å kunne delta i samfunnet.
Vi vet at underliggende helseutfordringer kan gjøre det vanskelig 
for sårbare asylsøkere å bli en del av lokalsamfunnet sitt. Vi vil derfor innføre tidlig kartlegging av slike helseutfordringer for dem. 
Retten til å bestemme over eget liv er en av vår tids største frihetskam-
per. Arbeidet for å forebygge og bekjempe negativ sosial kontroll må styrkes. Vi vil at omfang og utvikling skal kartlegges kontinuerlig. 
For å gi flere mulighet til å snakke med en minoritetsrådgiver vil vi 
utvide minoritetsrådgiverordningen til flere videregående skoler og ungdomsskoler. Barn og unge som etterlates i utlandet mot sin vilje, må få hjelp. Ordningen med integreringsrådgivere på norske ambas-sader må utvides. 
Vi vil styrke rettsvernet for dem som utsettes for tvangsekteskap og 
illegitime ekteskap. I tillegg vil vi at æresrelatert vold skal straffes hardere enn i dag.
Vi vil at alle skal ha retten til å bestemme over egen hverdag. Funk-
sjonsvariasjon skal ikke hindre adgang til og aktiv deltakelse i utdanning eller arbeidsliv. 
For oss handler dette om likestilling, likeverd og en rettighetsfestet 
frihet til å bestemme over eget liv. Derfor vil vi ta FN-konvensjonen 77
78om rettighetene til personer med nedsatt funksjonsevne (CRPD) inn 
i menneskerettsloven, og vi vil gjennomgå vergemålsordningen med sikte på å endre den til en beslutningsstøtteordning i tråd med CRPD.
Det er viktig at personer med funksjonsvariasjoner selv bestemmer 
over egen hverdag, også over den praktiske hjelpen de får. Alle sider ved assistansen skal være brukerstyrt. 
Universell utforming sikrer frihet og muligheter for alle. Brukerstyrt 
personlig assistent (BPA), tolketjeneste og digital og fysisk tilrette-legging er avgjørende for at alle kan delta. Vi vil derfor at flere skal få innvilget BPA ved behov og selv bestemme hva den støtten skal innebære. 
Brukerne skal være sjefen. Derfor vil vi at familie eller nærstående skal 
kunne lede assistanseordningen på vegne av eller i samråd med den som har funksjonsvariasjon. 
Det samme gjelder i samfunnslivet. Vi vil derfor at personer med funk-
sjonsvariasjon skal kunne delta aktivt i utformingen av tilbud, tjenes-ter, lovgivning og politikk som berører deres hverdag. 
Mennesker med funksjonsvariasjoner er store ressurser for samfunnet, 
men kan trenge ekstra oppfølging for å komme inn på arbeidsmarke-det. Vi vil øke utvalget av kvalifiserende tiltak og legge til rette for flere statlige opplæringsstillinger. 
Muligheten til å ta en utdanning er noe mange tar for gitt i Norge. Det 
er dessverre ikke en selvfølge for alle. Derfor vil vi satse på tegnspråk i lærerutdanningene, slik at flere skoler kan tilby et godt tegnspråkba-sert undervisningsopplegg og sikre bedre tilrettelegging på universi-teter og høyskoler for studenter med funksjonsvariasjoner.
Det er ikke bare lærerne som trenger mer kunnskap om tegnspråk. Vi 
vil utvide tilgangen til tegnspråk som valgfag, andrespråk og frem-medspråk. Vi ønsker å bevare botilbudet for tegnspråklige barn.79Vi vil jobbe for inkluderende og menneskevennlig arkitektur og fysisk 
utforming av offentlige rom.
Alle skal få elske den man vil, og alle skal kunne delta i samfunnslivet 
på like vilkår. Det gjelder alle, uavhengig av seksuell legning, kjønns-uttrykk eller kjønnsidentitet. 
Vi vil jobbe mot diskriminering av skeive og for et lovforbud mot kon-
verteringsterapi.
Vi vil ikke definere mennesker inn i et todelt kjønnsrollemønster de ikke 
selv kjenner seg igjen i. Derfor vil vi innføre en tredje kjønnskategori. 
I dag varierer helsetilbudet til mennesker med ulike kjønnsuttrykk eller 
ulik kjønnsidentitet for mye avhengig av hvor du bor i landet. Vi vil derfor følge opp nasjonale retningslinjer slik at grunntilbudet blir det samme for alle i hele landet. 
Et åpent og demokratisk samfunn med plass til alle
I Norge står demokratiet sterkt. Vi har en av verdens eldste funge-rende grunnlover. Vi vil forsvare og styrke det liberale demokratiet. 
Makten skal ligge hos individet. Derfor er vi opptatt av å styrke 
enkeltmenneskets rettigheter i møtet med storsamfunnet. 
Ungdommen er de som må leve med de beslutningene som fattes i 
dag. Vi mener at 16-åringer bør få lov til å stemme og stille til valg i alle valg, både nasjonalt, regionalt og kommunalt. 
Vi vil bekjempe all diskriminering og rasisme, alle totalitære holdnin-
ger og all innsnevring av demokratiske holdninger.
I dag får ulike tros- og livssynssamfunn ulik finansiell støtte fra staten. 
Vi mener at alle individers valg av tro- og livssyn er likeverdige, og vil derfor også likestille støtten. Respekt for menneskerettigheter må stilles som krav for å motta offentlig støtte. Trossamfunn må i større grad finansieres av medlemmene.80Vi mener at religion skal skilles fra politikk. Derfor vil vi fullføre skillet 
mellom kirke og stat.
Demokratiske rettigheter gjelder for alle, men ikke alle kjenner sine 
egne rettigheter. Derfor vil vi gjøre demokrati til et større tema i intro-duksjonsprogrammet for mennesker som er nye i Norge. Vi vil også gjøre mer kunnskap tilgjengelig på forskjellige minoritetsspråk. 
Vi er opptatt av lokaldemokratiet og vil ha åpne og sterke kommuner. Vi har alltid vært en sterk forsvarer for kommunalt selvstyre, desen-
tralisering av makt, folkelig deltakelse i styringen av samfunnet og begrensning av statens rolle. 
Frihet, innflytelse og engasjement på lokalt nivå betinger reell mulig-
het til påvirkning. Det er i dag ikke samsvar mellom det ansvar kommu-nene er pålagt, og de reelle politiske påvirkningsmuligheter lokalde-mokratiet har. Vi vil gi lokaldemokratiet et reelt handlingsrom. Som en del av det lokalpolitiske handlingsrommet vil vi at kommunene fortsatt skal ha frihet til å innhente egne inntekter gjennom eiendomsskatt og gjennom kommunal adgang til bruk av grunnrente. Kommuner som er vertskommuner for mineralutvinning, bør gis anledning til å kreve mineralavgift på ressursene som tas ut.
Vi vil også at statlige overføringer til kommunene skal skje på en måte 
som legger så lite føringer som mulig. Vi vil redusere bruken av øre-merking og heller styrke kommunenes frie inntekter. 
Som en oppfølging av regionreformen vil vi utarbeide en forpliktende 
plan for utflytting av statlige arbeidsplasser.
Nærhet til offentlige tjenester er viktig for innbyggerne. Vi støtter eta-
bleringen av «Statens hus» i flere større distriktskommuner, der stat -
lige kontorer kan samles og gjøres lettere tilgjengelig for innbyggerne. Nye offentlige arbeidsplasser bør som hovedregel legges utenfor Oslo-området. Det særegne med, og forskjellene mellom, storbyer, distriktsbyer og småsamfunnene seg imellom må utvikles. Målet må 81ikke nødvendigvis være vekst – men det gode liv i byen og på bygda.
For å redusere unødvendig arbeidsreising og gi folk mer frihet og 
fleksibilitet i hverdagen vil vi prøve ut et samarbeid mellom staten og større private bedrifter om etablering av felles «nærarbeidsplasser» i lokalmiljøet. En slik ordning bør, gjennom ulike pilotordninger, prøves ut både i distriktene og i og rundt storbyene der det kan redusere belastningen på kollektivtrafikk og veinett i rushtiden.
Det bør legges til rette for at statlig ansatte som ønsker å flytte fra 
større byer til distriktene og jobber med ikke-stedbundne oppgaver, kan få jobbe desentralisert.
Vi mener at kommunene selv skal få bestemme skjenke- og salgstider 
og regulere konsum av alkohol på offentlig sted. Det er ingen grunn til at dette må bestemmes nasjonalt. 
Norge trenger tre folkevalgte nivåer. Vi vil spre makt og gjøre  
politiske prosesser mer åpne. Vi vil fortsette kommunereformen med mål om større og sterkere 
kommuner som kan gi et fullverdig tilbud til sine innbyggere, og som kan overta flere oppgaver som i dag er statlige eller regionale. 
Staten har i dag en rekke forvaltningsetater som har en regional inn-
deling. Vi ønsker som en hovedregel at inndelingen av disse etatene skal være mer enhetlig og følge fylkeskommunegrensene.
Vi mener at borgerne og mediene skal ha innsyn i hvordan folkevalgte 
organer og administrasjon arbeider og fatter beslutninger. Derfor vil vi innføre et lobbyregister – en oversikt over hvordan organiserte interesser påvirker politiske prosesser. 
Vi vil gi flere tilgang til å følge politiske møter. Derfor vil vi at møtene 
fra fylkestingene og kommunestyrene skal strømmes. 
Vi vil flytte mer makt fra nasjonalt til regionalt styringsnivå og vil derfor 82overføre flere oppgaver til regionene for å videreføre regionreformen 
som en demokratireform. Vi må sikre forsvarlig finansiering. 
I dag kan domstoler stoppe bruk av materiale på norske nettsider med 
den begrunnelse at materialet er beskyttet under opphavsretten. Vi mener at en slik beskyttelse er en utfordring for ytringsfriheten, og vil derfor begrense domstolenes mulighet til å innskrenke fri menings
-
y
tring på denne måten. 
For oss er det viktig at alle skal ha tilgang på gode lokalmedier. Dagens distribusjonsordning for aviser går ut i 2023, og vi vil utrede en ny modell som gir alle et godt lokalt nyhetstilbud.
 83
Hvordan skaper vi en god digital 
hverdag med styrket personvern? 
Vi gir daglig fra oss store mengder data som viser hva vi liker, hvem 
vi snakker med, hvor vi beveger oss, og hva vi mener. Vi gjør dette fordi datadrevet teknologi har gjort hverdagen vår enklere. Det er positivt. Vi vil ikke tilbake til en analog verden. Men hvordan sikrer vi personvernet i en digital hverdag? 
Digitalisering som styrker personvernet
Vi vil at hver person skal ha kontroll over sine egne data og selv bestemme hvem som skal ha tilgang til dem. 
For oss er det avgjørende at lover og regler ivaretar innbyggernes 
rettigheter, og at det offentlige ikke selv samler inn og lagrer slike data utover det som er strengt nødvendig.
Vi vil ruste myndighetene til å oppdage og motvirke ytre makters 
påvirkning av vårt demokrati gjennom digitale kanaler. Vi vil sikre at bruk av kryptering ikke reguleres av stater for å begrense eller sabo-tere kryptert kommunikasjon og lagring. Vi vil at norske myndigheter skal jobbe mot regulering eller internasjonale forbud. 
Alle har rett til et privatliv, også på sosiale medier. Barn er særlig utsatt 
for personvernbrudd. Det er de voksnes ansvar å ta hensyn til og sikre barns personvern. Vern av barns digitale privatliv må styrkes.
Teknologiutviklingen går i et rasende tempo. Vi vil at den skal 
komme alle innbyggere til gode. Løsningene må bidra til mer person-vern, ikke til mindre.
Store multinasjonale selskaper eier de digitale plattformene vi bruker 
mest i dagliglivet. De samler daglig inn enorme mengder informasjon om oss. Å ha kontroll over sine egne data innebærer å ha full oversikt over hva som samles inn, og hva opplysningene brukes til. Det inne-bærer også å kunne trekke tilbake tillatelse om bruk og videresalg av 84
85data. Vi vil øke den offentlige kunnskapen om denne typen dataana-
lyse og styrke Forbrukertilsynet, Datatilsynet og Konkurransetilsynet.
Vi vil styrke personvernets stilling ved å styrke krav til personvern 
i offentlige anskaffelser. Det sikrer at personvern står sentralt i de varene og tjenestene vi i fellesskap nyter godt av. 
Personinformasjonen som samles inn om oss, er en handelsvare som 
brukes til omfattende målrettet markedsføring mot oss som forbru-kere, ofte på individnivå. Vi vil at Norge skal jobbe sammen med EU for å regulere dette markedet, og blant annet vurdere forbud mot datad-revet persontilpasset markedsføring. 
Kunstig intelligens kan benyttes for å skape økonomisk vekst og for å 
bekjempe helse- og klimautfordringer, men kan også brukes i krigfø-ring. Vi må sikre trygg, ansvarlig og etisk bruk av kunstig intelligens i både privat og offentlig sektor. Vi må også videreutvikle Norges nasjo-nale strategi for kunstig intelligens, slik at vi kan dra nytte av de store mulighetene som finnes.
Kunstig intelligens kan gjøre offentlige prosesser mer effektive, men vi 
vil jobbe for at beslutningene som er tatt med hjelp av kunstig intelli-gens, skal kunne etterprøves. 
Hverdagen er digital. For at folk skal ha friheten til å bestemme hvor de 
skal bosette seg, ta utdanning og arbeide, må vi sikre full bredbånds-utbygging i hele landet innen 2025, og rask utbygging av 5G-nett over hele landet. Å nå målet om full bredbåndsdekning innen 2025 vil kreve betydelig økt statlig finansiering av fiberutbygging i distriktene i neste stortingsperiode.
Statsløse og andre med uavklart opprinnelse eller identitet bør sikres 
muligheten til å benytte seg av digitale tjenester som krever BankID.
Vi vil håndheve prinsippet om nettnøytralitet som forutsetning for å 
sikre god digital infrastruktur over hele landet, slik at internett gir like muligheter for alle. Brukerne må gis reell valgfrihet gjennom å sikre 86reell konkurranse mellom ulike bredbåndstjenester.
Vi mener at alle mennesker har rett på et rom som bare er sitt, og at 
det skal tungtveiende grunner til for å drive med overvåking av norske innbyggere. Vi sier derfor nei til all form for digital masseovervåking av norske innbyggere. 
Barn og unges personvern er ekstra sårbart. Vi vil ta en gjennomgang av 
de læringsprogrammene som brukes i skolen, for å sikre at den infor -
masjonen som brukes om elevene, benyttes med foresattes samtykke. 
Vi vil heve terskelen før politiet får bruke skjulte tvangsmidler, slik 
at de bare brukes i de aller mest alvorlige sakene. Dette gjør vi for å sikre personvern og rettssikkerhet for alle. Skjulte tvangsmidler er for eksempel telefonavlytting, videoovervåkning eller skjult ransakelse. 
Vi vil unngå lagring av IP-adresser og andre typer digitale masseover-
våkinger der nytteverdien ikke rettferdiggjør inngrep i folks privatliv. Dette gjelder både nasjonalt og på tvers av landegrenser.
Bruken av kontanter som en av de få anonyme betalingsmåtene er 
under sterkt press. Vi vil arbeide for å få på plass gode anonyme digi-tale betalingsløsninger som er universelt tilgjengelige, men inntil slike løsninger er på plass, må vi fortsatt sikre muligheten til å kunne betale med kontanter.
Offentlig virksomhet må sikre sine ulike data og registre som de har 
rett til å samle inn om befolkningen, på en bedre måte enn i dag. Kravene til sikkerhet må økes. EOS-utvalget, som kontrollerer tjenes-tene som ivaretar etterretning, overvåkning og sikkerhet på vegne av Stortinget, må få tilstrekkelige ressurser til å følge med i den teknolo-giske utviklingen.87
Hvordan sikrer vi velferdssamfunnet 
for framtida?
Velferd gir oss tryggheten til å satse, ta risiko og følge våre 
drømmer. I dag er vi det landet i vesten med høyest offentlig pen-gebruk per innbygger. Samtidig blir vi eldre. Framover vil vi i mindre grad kunne lene oss på inntekter fra Oljefondet. Fondets verdi vil trolig flate ut. Det vil tvinge fram tydeligere prioriteringer. Færre arbeidstakere og flere pensjonister vil utfordre velferdssamfunnet vårt. Vi vil forsvare velferdssamfunnet. Da må vi reformere det. 
Mer ansvarlig pengebruk
Frihet for alle gjelder ikke bare for dem som bor i Norge i dag, men også for framtidige generasjoner. Derfor må vi bruke ressursene våre på en mer fornuftig og ansvarlig måte enn i dag. 
Finansieringen av velferdstjenester har økt i takt med behovene og 
ønskene i befolkningen. Denne veksten kan ikke fortsette. Statens utgifter bør ikke vokse raskere enn resten av fastlandsøkonomien. 
Sykefravær kan være en stor belastning både for dem som er syke, og 
for samfunnet. Norge har både verdens mest generøse sykelønnsord-ning og verdens høyeste sykefravær. Derfor vil vi se på muligheter for en moderat egenandel i sykelønnsordningen. Samtidig vil vi vurdere å redusere arbeidsgiverperioden mot at arbeidsgiver betaler en liten andel etter at den er over. Slik blir insentivene til å få langtidssyke tilbake i arbeid bedre, både fra arbeidsgivers og arbeidstakers side.
Ordningen med avtalefestet pensjon (AFP) har gått fra å være en 
målrettet ordning som skulle treffe sliterne i arbeidslivet som hadde behov for tidligpensjon, til å bli et generelt lønns- eller pensjonstil-legg for arbeidstakere over 62 år som har tariffavtale, og hvor staten tar minst en tredjedel av kostnadene. Hvis AFP skal videreføres, bør det være som en ren avtale mellom arbeidstaker og arbeidsgiver uten statlig bidrag. Vi vil derfor avvikle det statlige bidraget til AFP .88
89I dag har vi en handlingsregel som sier at vi maksimalt kan bruke 3 
prosent av verdien av Oljefondet i hvert års budsjett. Det er viktig at vi holder tilbake pengebruken i gode tider, slik at vi kan gjøre nødven-dige investeringer under en krise. Vi vil derfor redusere handlingsre-gelen fra 3 til 2,5 prosent av verdien av fondet ved utgangen av kalen-deråret. Samtidig må en større andel av uttaket fra Oljefondet gå til investeringer i miljøteknologi, forskning og utvikling, samferdsel og vekstfremmende skattelettelser. 
Vi vil redusere og nedskalere store statlige byggeprosjekter i hoved-
stadsregionen, for eksempel regjeringskvartalet og Oslo universitets-sykehus. Vi vil også innføre en ordning med «design to cost» i flere store statlige byggeprosjekter. Det betyr at kostnadsrammen legges først, og at utbyggingen må tilpasses den rammen.
Vi må sørge for at vi får mer igjen for fellesskapets midler. Private og 
ideelle aktører som utfordrer og konkurrerer med offentlige tjenester, bidrar til innovasjon og finner nye måter å løse oppgavene på. Vi vil slippe til andre tjenestetilbydere på flere områder der fylkeskommu-nen eller kommunen i dag har enerett. Slik får vi mer igjen for pengene.
Vi vil stoppe veksten i antall statlig ansatte byråkrater og redusere 
antall direktorater.
For å sikre et aktivt og verdiskapende statlig eierskap av Equinor og 
SDØE/Petoro vil vi flytte ansvaret for eierskapet av disse fra Olje- og energidepartementet til Næringsdepartementet. 
Staten er i dag fortsatt deleier i mange virksomheter. Vi ønsker en 
statlig eierskapspolitikk som først og fremst sikrer at viktige bedrifter beholder sine hovedkontorer i Norge. I andre selskaper ønsker vi at staten skal redusere sin eierandel, slik at private investorer kan fylle denne rollen. Staten bør redusere sin andel i Statkraft, og selskapet bør børsnoteres for å sikre selskapet kapital og muligheter for ekspan-sjon innenfor fornybar energi. For å redusere Norges finansielle klima-risiko bør staten redusere eierskapet på norsk sokkel og i Equinor.90På sikt bør Statens pensjonsfond Norge – Folketrygdfondet – avvikles. 
I første omgang må det settes et tak på den samlede verdien i Folke-trygdfondet, og det overskytende må overføres til Statens pensjons-fond utland. 91
Hvordan løser vi internasjonale 
utfordringer sammen?
I dag er den frie verdensordenen truet. Globale markeder og teknolo-
giutvikling forandrer vår verden fra dag til dag. Det skaper nye vinnere og tapere. Klimaendringer fører allerede til flere internasjonale natur -
katastrofer. Utfordringene er for store til at vi kan løse dem nasjonalt. De gamle internasjonale organisasjonene er ikke strukturert for å håndtere en hverdag med nye stormakter, mektige internasjonale selskaper og et mangfoldig trusselbilde. Markeder lukkes, og inter -
nasjonale institusjoner svekkes. Autoritære ledere i Kina og Russland misbruker systemet for egen vinning, og det står dårlig til med inter -
nasjonale avtaler. 
Russlands annektering av Krim-halvøya var startskuddet for en 
endret sikkerhetspolitisk situasjon for Norge og Vesten. Dette er nye sikkerhetspolitiske utfordringer Norge må møte.
Internasjonalt samarbeid 
Venstre er partiet for internasjonalt samarbeid og kampen for men-neskerettigheter og frihet. Vi mener det krever en sterkt regelbasert verdensorden med internasjonale institusjoner som kan håndtere utfordringene i en globalisert tidsalder. Frihet, demokrati, rettsstat og en sosial markedsøkonomi er den sikreste veien mot internasjonal fred og sikkerhet. Vår internasjonale politikk skal henge sammen med alle andre politikkfelt, og målet skal være å fremme menneskerettig-heter globalt. 
Menneskerettighetene er universelle. Vi vil kjempe for menneske-
rettighetene internasjonalt og gjøre det vi kan for at flere skal kunne leve livet sitt i frihet. Norge må ratifisere barnekonvensjonens indivi-duelle klageordning.
Vi vil se mer forpliktende internasjonalt samarbeid for å fremme 
menneskerettigheter. Det viktigste verktøyet for å oppnå dette er FNs bærekraftmål, en liste med 17 mål som alle FNs medlemsland er blitt 92
Foto:  Onar Digernes Aase / Forsvaret  93enige om skal nås innen 2030. Derfor vil vi jobbe for at Norge når sine 
egne nasjonale mål, og sørge for at norsk politikk støtter opp under måloppnåelse i andre land. 
Norge er et lite land, og vi mener at vi oppnår mest i samarbeid med 
andre. Vi mener at Norge bør være tydelige på at brudd på menneske-rettighetene ikke kan aksepteres. Måten vi fremmer menneskerettig-heter på internasjonalt, vil variere, men vi vil alltid sette menneskeret-tigheter foran andre hensyn. 
Menneskerettigheter er truet i dagens Europa. Hviterussland, Polen og 
Ungarn er alle eksempler på det. Vi vil derfor jobbe for å styrke Euro-parådets, den europeiske menneskerettighetskonvensjonens og den europeiske menneskerettighetsdomstolens betydning. 
Oljefondet er først og fremst et redskap for å sikre det norske folks 
felles formue. Fondet skal ikke være en aktør i norsk utenrikspolitikk, men er likevel en viktig premissleverandør for fellesverdiene våre og således en politisk aktør. Vi vil at Oljefondet skal forvaltes på en for-svarlig måte, men med tydeligere holdninger som gjenspeiler seg i investeringer både når det gjelder land og bedrifter knyttet til skat-teparadiser, skatteflukt, okkuperte områder, klimaendringer og men-neskerettigheter. Oljefondet bør forhåndsfiltrere alle selskaper der risikoen for brudd på de etiske retningslinjene vurderes som uaksep-tabelt høy, og klimajustere investeringer i tråd med Parisavtalens mål om å redusere den globale oppvarmingen til 1,5 grader.
Vi mener at Norge og norske bedrifter har et ansvar for å fremme men-
neskerettigheter internasjonalt. Vi vil at staten aktivt skal bruke sin rolle for å fremme denne bevisstheten i norske bedrifter. 
Vi vil bekjempe bruken av skatteparadiser og arbeide for forpliktende 
samarbeid på tvers av OECD for å håndtere aggressiv skatteplanleg-ging og skatteunndragelse. Land-for-land-rapporteringen må utvides til å gjelde alle selskaper, ikke bare utvalgte næringer.
Skatt skal betales der overskudd skapes, og derfor vil vi jobbe for en 94global skattereform og innføre enhetlig skattlegging av flernasjo-
nale selskaper. Vi vil at Norge skal være aktive i samarbeidet med EU og OECD om å finne gode løsninger for dette, men dersom slike forhandlinger ikke fører fram, er vi åpne for å gjennomføre tiltak som sørger for rettferdig skattlegging i Norge.
Vi er spesielt opptatt av at Norge skal bedre vilkårene for menneske-
rettigheter i Europa. Derfor mener vi at norske EØS-midler i hoved-sak skal brukes til å støtte opp under menneskerettigheter og spesi-elt retten til å leve i en rettsstat. 
Verden blir et bedre sted gjennom internasjonalt samarbeid. Vi skal 
bidra til et regelstyrt internasjonalt samfunn der mennesker skal kunne handle og reise så fritt som mulig. 
Vi vil at Norge skal gå i bresjen for internasjonalt samarbeid ved å 
levere på de internasjonale forpliktelsene vi påtar oss. 
Vi trenger globale regler for handel, og vi vil revitalisere Verdens han-
delsorganisasjon, WTO. Vi vil gi utviklingsland en større rolle i denne organisasjonen ved å reformere beslutningsmekanismene i WTO.
Vi vil redusere antall atomstridshoder i verden og bidra til mer sik -
kerhet rundt eksisterende våpensystemer. Vi vil prioritere Norges 
innsats for å styrke eksisterende avtaler der atomvåpenstatene også er parter. Vi mener at atomvåpen bør forbys på lik linje med kjemiske og biologiske våpen, og vi mener Norge bør signere og ratifisere FNs forbud mot atomvåpen. Målet på sikt bør være en forpliktende forbudsavtale som inkluderer alle dagens atommakter. 
Det er avgjørende med et høyt bistandsnivå framover for å bekjempe 
fattigdom, og derfor vil vi opprettholde dagens mål om at minst 1 prosent av BNI skal gå til bistand.
Vi vil få mer ut av bistandssatsingen ved å spesialisere og konsen-
trere utviklingsmidlene til færre land og færre formål. 95Bistand skal bidra til at land kan stå på egne ben. Derfor vil vi prio-
ritere midler til tiltak som fremmer menneskerettigheter, rettferdig skattesystem, rettsstat og demokrati, og som bekjemper korrupsjon.
Å styrke klimabistanden er viktig for å nå målene i Parisavtalen og 
mobilisere til felles innsats. Derfor vil vi styrke klima- og skogpro-sjektet og bidra til annen bistand som tar vare på natur, kutter klima-gassutslipp og styrker fornybar energi.
Frihet handler også om likestilling. Derfor er vi opptatt av at norsk 
utviklingsstøtte bidrar til likestilling. Vi ser dessuten at veien til et fritt liv går gjennom muligheten til utdanning og arbeid. Derfor vil vi at Norge skal satse mer på utdanning og næringsutvikling i de landene som mottar norsk støtte. 
Vi ser at klimaendringer øker behovet for akutt nødhjelp. Vi ønsker 
derfor at Norge skal bidra i henhold til FNs anbefalinger for å sikre nødhjelp til dem som trenger det mest. 
Norsk utviklingsstøtte er mest effektiv når alle sider av norsk politikk 
bidrar til å dra i samme retning. Vi vil derfor samordne regjeringens arbeid i mottaksland bedre ved å sette forpliktende mål til samarbeid på tvers av sektorer, slik at vi i fellesskap oppnår FNs bærekraftmål og fortsetter regnskogsatsingen.
Det må legges til rette for å enkelt kunne investere i mikrofinansier -
ing i utviklingsland. Dette gir både klimagevinst og muligheter til å 
etablere arbeidsplasser og bedre levekår.
Det bygger seg opp en ny global gjeldskrise, og derfor vil vi slette all 
statsgjeld som er tatt opp på illegitimt grunnlag i norsk utlånsporte-følje, og arbeide for at all slik illegitim gjeld slettes internasjonalt. Vi vil at Norge skal støtte opp om en uavhengig gjeldsslettemekanisme.
Vi støtter Palestinas kamp for selvstyre og ønsker en tostatsløsning i 
konflikten mellom Israel og Palestina. Israels ulovlige bosetninger og blokaden av Gaza må opphøre, og grensene fra før 1967 skal respek -96teres. Norge bør anerkjenne Palestina som en selvstendig stat på lik 
linje med en rekke andre FN-land. 
Vi vil forsterke det europeiske samarbeidet. Uavhengig av Norges 
medlemskap vil vi at Norge skal samarbeide nært med sine euro-peiske partnere i viktige internasjonale spørsmål. 
Vi ønsker at Norge på sikt skal bli medlem av EU. Forutsetningen er at 
vi finner gode løsninger for fiskeri og landbruk, og at medlemskap i eurosonen avgjøres i en egen prosess. Vi mener at et medlemskap må avgjøres etter folkeavstemning. 
Så lenge Norge ikke er medlem av EU, er EØS-avtalen livsviktig for 
norsk næringsliv, og vi vil opprettholde og styrke avtalen. 
Klimasaken er for stor til at ett enkelt land kan løse den alene. For 
Norge er EU vår nærmeste partner med hensyn til å redusere utslipp, og vi mener at vi skal bidra sterkere til EUs prosesser for å få fart på det grønne skiftet. 
Migrasjon og flyktningpolitikk er et annet område der vi mener det må 
europeiske løsninger til. Vi vil innføre et felles system der EUs ytter-grenser er sikret, og der flyktninger som ankommer til Europa, blir fordelt på en rettferdig måte. 
En mer usikker globalisert verden gjør at vi må finne sammen med våre 
naboer. Vi mener at Norge bør jobbe nærmere sammen med EU for å forsterke det forsvarsindustrielle samarbeidet. 
Vi vil at Norge skal bli tryggere gjennom nærmere samarbeid med 
våre venner og allierte.
Vi mener at alle internasjonale militæroperasjoner som hovedregel 
skal være sanksjonert av FN. Vi mener verden har en forpliktelse til å intervenere for å forhindre grove brudd på menneskerettighetene. 
Vi ønsker at Norge sammen med våre europeiske allierte skal bidra mer 97for å ivareta sikkerheten i Europa og i våre nærområder. Vi vil at Norge 
skal strekke seg for å bidra til FN- og NATO-ledede operasjoner.
Sammen står vi sterkere. Derfor vil vi øke nordisk forsvarssamarbeid, 
både ved å dele kapasiteter og ved å intensivere felles øvelsesaktivitet.
NATO skal være en allianse av demokratier, og vi vil derfor at Norge 
skal jobbe for at alle medlemmer skal leve opp til prinsippet om demo-krati og frihet. Vi vil ta en tydelig rolle i NATO for å prioritere mennes-kerettigheter, gjensidig nedrustning og demokrati.
Norge blir stilt til ansvar for bruk av norske våpen internasjonalt. 
Derfor ønsker vi oss et strengt og forutsigbart regelverk, underlagt streng parlamentarisk kontroll. 
Vi vil ikke at Norge skal eksportere våpen eller flerbruksmateriell som kan 
brukes til å undertrykke egen befolkning eller bryte folkeretten. Dette gjelder også for norsk forsvarsmateriell eksportert til andre NATO-land.
Vi vil at Norge skal ha et troverdig forsvar som kan bidra til vår egen 
og våre alliertes sikkerhet. 
Etter Russlands annektering av Krim endret sikkerhetssituasjonen seg 
for Norge. Denne endringen krever et sterkere nærvær, spesielt i nord-områdene. Vi vil satse mer på Forsvaret for å oppfylle våre internasjo-nale forpliktelser og kravene til vårt medlemskap i NATO.
Nøkkelen til norsk sikkerhet er tett samarbeid med våre allierte. Vi vil 
derfor øke antall allierte øvelser i Norge, øke det nordiske forsvars-samarbeidet og bygge ut mottaksinfrastrukturen for allierte styrker, slik at vi blir flinkere til å operere sammen. 
Vårt viktigste bidrag til NATO er gjennom vår rolle i nordområdene. Vi 
vil derfor øke norsk militær tilstedeværelse i Nord-Norge. Vi er spesi-elt opptatt av at flere oppdrag i framtida må løses på tvers av forsvars-grenene, og den økte tilstedeværelsen i Nord-Norge må også legge opp til det. 98I løpet av de siste årene har vi startet anskaffelsen av en rekke nye 
våpensystemer, både kampfly, artilleri og ubåter. For å få mest mulig ut av disse kapasitetene må vi trappe opp personellnivået i Forsvaret. Vi vil derfor satse på å øke antall personell i Forsvaret og kompetan-senivået deres. 
For et lite land med begrensede ressurser ligger nøkkelen til effektiv 
forsvarsevne i mobilitet. Vi vil satse på Forsvarets evne til mobilitet og til å løse flere forskjellige oppdrag i hele landet.
Nye stridsdomener, enten det gjelder cyberdomenet eller elektronisk 
krigføring, blir stadig viktigere, også i tradisjonell krigføring. Vi vil derfor forsterke Forsvarets kapasitet innenfor de nye stridsdomenene. 
Automatisering skjer også innenfor forsvarsmateriell, og vi vil derfor 
oppdatere relevant doktrine for å sikre at bruk av autonome eller halvautonome våpensystemer skjer på en måte som er i samsvar med folkeretten. Vi mener at våpensystemer uten vesentlig menneskelig kontroll bør forbys.
Norges spesielle rolle i nordområdene
Det er viktig for Norge at det bor folk i nord. Vi vil sikre grunnlaget for et voksende folketall i nord gjennom utbygging av infrastruktur og en sterkere satsing på kunnskap og utdanning. 
Samarbeidet med lokalbefolkningen på begge sider av grensen mellom 
Russland og Norge er positivt, og vi vil bidra til å opprettholde dette samarbeidet. Et viktig tiltak for å lette samarbeidet mellom befolknin-gen i Norge og Russland er bygging av ny grensestasjon på Storskog.
Nordområdene er Norges viktigste satsingsområde. Russland og 
Kinas økte interesse for Arktis gjør at Norge også må forsterke sin tilstedeværelse.
Vi vil at de arktiske statene skal samarbeide godt, og at samarbeidet i 
Arktis skal bidra til avspenning. NATO er Norges forsvarsallianse, og vi mener det er viktig at alliansen har fokus på sikkerhet i nordområdene. 99Vi vil realisere sjøfiberkabelen Arctic Connect, som går mellom Asia 
og Nord-Europa.
Klimaendringer og økt aktivitet i nordområdene gjør at vi må satse 
mer på sikkerhet og beredskap. Vi ønsker å samarbeide nærmere med de andre arktiske statene på dette området og dermed øke beredska-pen i nordområdene. 
Norsk suverenitet på Svalbard er avgjørende for norsk nordområde-
politikk, og vi vil bygge videre på denne. Vi vil legge til rette for forny-bar energibruk på Svalbard og øke forskningsaktiviteten. Vi vil også sette strenge krav til bærekraftig utvikling og sikre større mangfold og lokal forankring i næringslivet på Svalbard.
   07
 MEDIA – 2041 
0379MILJØMERKET
   TRYKKERI
Meld deg på Venstres nyhets-
brev: venstre.no/nyhetsbrev